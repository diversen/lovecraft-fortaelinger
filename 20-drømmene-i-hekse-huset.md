# Drømmene i Heksens Hus

Hvorvidt drømmene bragte feberen, eller feberen bragte drømmene, vidste Walter Gilman intet om. Overalt krøb en rugende, betændt rædsel igennem den gamle by. I det mugne, gamle kammer skrev og studerede han; her kæmpede han med tal og formler, når han ikke gyngede på den knirkende jernseng. Hans ører havde vokset sig følsomme til en uacceptabel grad, og han havde for længst stoppet det billige kaminur, hvis tikken var kommet til at virke som et artilleri. Om natten mærkede han den stille skvulpen fra den sorte by. Han hørte den uhyggelige gnaven fra rotter i de rådne skillevægge, mens det skjulte træværk i det gamle hus knirkede foruroligende. Det var alt sammen mere end rigeligt til, at fostre forrykte følelse af skinger uro inde i ham. Mørket vrimlede altid med uforklarlige lyde - og alligevel rystede han til tider af frygt for, at de lyde, som han hørte, ville stilne af, og give ham mulighed for at høre svagere lyde, som lurede dybt i det skjulte.

Han var i den uforanderlige og hjemsøgte by Arkham med dens vuggende tage, som snor og svajer sig over kviste, hvor hekse skjulte sig for kongens mænd i gamle dage. Intet sted i byen var mere gennemsyret af makaber erindring end værelset i gavlen, som nu husede ham - for det var i dette hus, og i dette rum,  at den gamle Keziah Mason havde boet. Hendes flugt fra Salem-fængslet var der ingen, der nogensinde havde været i stand til at forklare. Det var sket i 1692 - og vagten ved cellen var faldet om i chok, da en lille lodden, hvid ting med hugtænder, var faret ud af Keziahs celle, og ikke engang den kloge Cotton Mather kunne forklare de kurver og vinkler, som var tværet ud over de grå stenmure med en rød, klæbrig masse.

Muligvis burde Gilman ikke have studeret så hårdt. Ikke-euklidisk geometri og kvantefysik er nok til at strække enhver hjerne, og når man blander disse discipliner med folkefortælling, og forsøger at spore en mærkelig baggrund af multidimensionel virkelighed bag uhyggelige hentydninger i gotiske fortællinger, krydret med den vilde hvisken fra gadehjørnerne, så kan man næppe forvente at blive helt fri for mentale spændinger. Gilman kom fra Haverhill, men det var først efter, han var flyttet til Arkham, at han begyndte at forbinde matematik med de fantastiske legender om gammel magi. Den dunkle luft i den gamle by arbejdede på hans fantasi. Professorerne på Miskatonic universitetet havde opfordret ham til at løsne op, og han havde frivilligt skåret ned på sine aktiviter på flere punkter. Endvidere havde de forhindret ham i at udforske de tvivlsomme gamle bøger med forbudte hemmeligheder, der blev holdt under lås og slå i en hvælving på universitetsbiblioteket. Men alle disse forholdsregler var kommet for sent, og Gilman havde skaffet sig nogle grusomme teorier fra den frygtede Necronomicon af Abdul Alhazred, den fragmentariske 'Bog af Eibon' og den hemmeligholdte 'Unaussprechlicken Kulten' af von Junzt. Disse tekster blev sammenholdt med abstrakte formler om egenskaberne ved rummet og om forbindelsen mellem kendte og ukendte dimensioner.

Han vidste, at hans værelse var i den gamle Masons hus - det var derfor, at han havde fundet det og valgt at flytte ind i det. Der var meget i Essex Countys optegnelser om Keziah Masons retssag. Hvad hun havde indrømmet under pres til Retten i Oyer og Terminer, havde fascineret Gilman over al fornuft. Hun havde fortalt dommer Hathorne om linjer og kurver, der kunne føre gennem rummets vægge til andre rum udenfor, og hun havde antydet, at sådanne linjer og kurver ofte blev brugt på bestemte møder ved midnatstid i den hvide stens dal over Meadow Hill og på den ubeboede ø i floden. Hun havde også talt om den sorte mand, om en svoren ed, og om hendes nye hemmelige navn Nahab. Derefter havde hun tegnet disse besynderlige mærker på væggene i celle og var forsvundet.

Gilman lærte mærkelige ting om Keziah, og havde følt en mærkelig gysen, da han havde læst, at hendes bolig stadig eksisterede mere end 235 år efter begivenhederne. Han hørte byen Arkham, der hviskede om Keziahs vedholdende tilstedeværelse i det gamle hus. Han hørte om de uregelmæssige mærker fra tænder, som blev efterladt på visse beboer i nogle huse. Fortællinger om børns råb omkring valborgsaften og allehelgensdag. Ligeledes var der en del beretninger om en lille, loden ting med hugtænder, som hjemsøgte den forfaldne by; et væsen der i høj havde et fast greb i folks nysgerrighed.  Og derfor havde han besluttet at leve på dette sted for enhver pris. Værelset havde været let at leje, for huset var ret upopulært. Gilman kunne ikke beskrive, hvad han forventede at finde der, men han vidste, at han ønskede at være i denne bygning, hvor nogle omstændigheder, mere eller mindre pludseligt, havde givet en gammel kvinde fra det syttende århundred indsigt i naturens dybder, som syntes at overgå enhver virkelighed. 

Han studerede væggene af træ og gips, og ledte efter spor af besynderligheder på alle tilgængelige steder; han undersøgte stederne, hvor tapetet var faldet ned. Inden for en uge var det lykkedes ham at få det østlige loftsrum, hvor han mente, at Keziah have praktiseret hendes magi. Det havde været ledigt fra den første - for ingen havde nogensinde været villige til at bo der længe - og den polske udlejer var blevet mere og mere vagtsom med hensyn til at udleje det. Alligevel var der intet sket med Gilman indtil omkring tidspunktet, hvor hans feber var begyndt. Ingen spøgelsesagtige Keziah fløj gennem de dystre gange og gemakker, ingen lille loden ting havde sneget sig ind i hans rede, og hans konstante søgen efter tegn på heksens besværgelser var ikke blevet belønnet. Sommetider ville han tage ture gennem den skyggefulde, labyrintiske by af uasfalterede, ildelugtende gader, hvor spøgelsesagtige, brune huse af ukendt alder hældede og vaklede, og smilte hånligt til ham gennem smalle, små vinduer. Her vidste han, at mærkelige ting var sket engang, og der var en svag antydning bag overfladen, som fortalte ham, at den uhyrlige fortid aldrig gik helt til grunde - især ikke her i de mørkeste og mest skæve stræder. Han roede også to gange ud til øen i floden, og lavede en skitse, der svarede til de mosbegroede rækker af stående grå sten, hvis oprindelse var både uklar og obskur.

Gilmans værelse var af en god størrelse, men havde en besynderlig uregelmæssig form; nordvæggen hældte mærkbart indad fra den ydre til den indre side, mens det lave loft hældte let nedad i samme retning. Bortset fra et indlysende rottehul og tegn på andre, der nu var stoppet til, så var der ingen indgang - eller noget der antydede en indgang - til den plads, der måtte have eksisteret mellem den skrå væg og den lige ydre væg på husets nordside. En udsigt fra det ydre viste et vindue til dette rum; men det var blevet blændet af for meget, meget lang tid siden. Rummet oven på - som måtte have et skråt gulv - var ligeledes utilgængeligt. Når Gilman klatrede op ad en stige til dets niveau, så fandt han levn fra en svunden indgang, nu blændet med gamle, tunge brædder. Ingen mængde af overtalelse kunne dog påvirke udlejeren til at lade ham undersøge et af disse to aflukkede rum.

Som tiden gik, blev han mere og mere absorberet af værelsets uregelmæssige vægge og loft; for han begyndte at læse matematisk betydning ind i de skæve vinkler, som syntes at tilbyde svage spor angående et formål. Gamle Keziah, tænkte han, kunne have haft gode grunde til at leve i et rum med ejendommelige vinkler; for var det ikke gennem visse vinkler, at hun hævdede, man kunne forlade grænserne for det rum og den verden, som vi kender? Hans interesse gled efterhånden bort fra disse skjulte hulrum, da det nu syntes ham, at formålet med disse besynderlige flader mere handlede om formen på det rum, som han befandt sig i.

Feberen i hans hjerne, og drømmene der fulgte, begyndte tidligt i februar. I nogen tid havde de besynderlige vinkler i Gilmans værelse haft en mærkelig, næsten hypnotisk effekt på ham; og da den dystre, sorte februar-vinter blot fortsatte, havde han stirret mere og mere intenst på det hjørne, hvor loftet skråede ned og mødte den væg, der skråede indad. I denne periode begyndte han at bekymre sig om sin evne til at koncentrere sig om sine formelle studier, og hans frygt for den halvårlige eksamen var blevet akut. Livet var blevet en insisterende og nærmest uudholdelig kakofoni, og der var hele tiden konstante, skrækindjagende indtryk af skjulte lyde - måske fra regioner udenfor vort rum - skælvende på en næsten usynlig grænse af det hørbare. For så vidt det angik konkrete lyde, så var rotterne i det gamle murværk de mest ubehagelige. Sommetider syntes deres skraben ikke kun listig, men også uhyggelig bevidst. Lydene kom hinsides fra den skrå nordvæg, og lyden var blandet med en slags tør raslen; og når lydene kom fra loftet, så måtte Gilman samle al sin styrke, og alligevel følte han det som om, at en forestående katastrofe var ganske nær.

Drømmene var ikke inden for tilregnelighedens lys, og Gilman følte, at de måtte være et resultat af de blandede studier i henholdsvis matematik og folke-fortælling. Han havde tænkt for meget over de ukendte regioner, som hans formler afslørede muligheden af, og som ledte ham på sporet af dimensioner og planer ud over de almindelige. Ligeledes tænkte han, at den gamle Keziah Mason - styret af en indflydelse ud over almindelig fornuft  - faktisk havde fundet porten til disse regioner. De gulnede optegnelser indeholdt hendes vidnesbyrd, og hendes anklagere var fuldstændig uforstående overfor forestillinger, der rakte ud over den menneskelige erfaring - beskrivelserne af det lille lodne væsen, som hun tilsyneladende kunne forvandle sig til, var, til trods for de utrolige detaljer, ganske realistisk beskrevet.

Tingen - som ikke var større end en stor rotte, og af byens borgere malerisk døbt "Brown Jenkin" - syntes at have været frugten af et bemærkelsesværdigt tilfælde af masse suggestion. I 1692 havde ikke mindre end elleve personer bevidnet, at de havde observeret væsenet. Der var nutidige rygter, som fortalte det samme med en overvældende overensstemmelse i beskrivelsen. Vidner sagde, at væsenet havde langt hår og form af en rotte, men at det tandfyldte og skæggede ansigt stirrede ondt som et menneske, og dets poter var som små menneskehænder. Det tog beskeder mellem gamle Keziah og Djævelen, og blev ernæret af heksens blod, som det sugede ligesom en vampyr. Dyrets stemme var en slags afskyelig, knirkende latter, og det kunne tale alle sprog. Af alle de bizarre uhyrligheder i Gilmans drømme fyldte intet ham med større panik og kvalme end denne blasfemiske og ugudelige hybrid, hvis billede svævede over ham i en form tusindfold mere hadeful end noget, hans vågne sind kunne udlede fra de gamle optegnelser og gadens hvisken.

Gilmans drømme bestod hovedsagelig af styrt gennem ubegrænsede afgrunde af uforklarligt farvet tusmørke og forvirret, uordnet lyd; afgrunde, hvis materiale og gravitationelle egenskaber, han ikke engang kunne begynde at forklare. Han kunne ikke gå eller klatre, flyve eller svømme, kravle eller vride; alligevel oplevede han altid en tilstand af bevægelse, dels frivillig, dels ufrivillig. Han kunne dårligt bedømme sin egen tilstand, fordi synet af hans arme, ben og torso syntes altid afskåret af nogle mærkelige forvridninger af perspektivet; men han følte, at hans fysiske organisation og fakulteter på en måde var forunderligt forvandlet og skævt projiceret - dog ikke uden et vis grotesk forhold til normale proportioner og egenskaber.

Afgrundene var ingenlunde tomme; de syntes at blive overfyldt med ubeskriveligt vinklede masser af fremmed substans, hvoraf nogle syntes at være organiske, mens andre syntes uorganiske. Et par af de organiske objekter havde tendens til at vække slumrende erindringer i hans baghoved, selvom han ikke kunne danne nogen konkret idé om, hvad de hånligt mindede om eller foreslog. I de senere drømme begyndte han at skelne mellem forskellige kategorier, som de organiske objekter syntes at være delt i, og det syntes som om, at hvert enkelt art havde sit eget adfærdsmønster og en grundlæggende motivation. Af disse kategorier syntes en enkelt at rumme objekter lidt mindre ulogiske og irrelevante i deres bevægelser end medlemmerne af de øvrige kategorier.

Alle objekterne - organiske og uorganiske - var ud over en enhver beskrivelse og endda forståelse. Gilman sammenlignede undertiden det uorganisk stof med prismer, labyrinter, klynger af terninger og planer og kyklopiske bygninger; og de organiske ting slog ham skiftevis som grupper af bobler, blæksprutter, tusindben, levende Hindoo idoler, og indviklede arabesker som bevægede sig i en slags slange-lignende animation. Alt, hvad han så, var ubeskriveligt truende og frygteligt; og når en af de organiske enheder, på grund af dens bevægelser, syntes at fornemme ham, så følte han en skarp, hæslig forskrækkelse, som generelt vækkede ham. Hvorledes de organiske enheder flyttede sig, kunne han fortælle endnu mindre om end hvordan, at han selv flyttede sig. Med tiden observerede han endnu et mysterium - en tendens til at visse enheder pludseligt dukkede frem af det tomme rum eller pludseligt forsvandt fuldstændigt. En skrigende, brølende forvirring af lyd, der gennemsyrede afgrunden, som var udenfor fornuftig analyse vedrørende tonehøjde, klangfarve og rytme; men lyden syntes at være synkron med visuelle ændringer i alle de ubestemte objekter, organiske såvel som uorganiske. Gilman havde en konstant følelse af angst, og han frygtede for at lyden skulle stige til uudholdelig intensitet i løbet af et enkelt ubønhørligt og uundgåeligt udsving.

Men det var ikke i disse hvirvler af komplet fremmedgørelse, at han så Brown Jenkin. Den chokerende lille rædsel blev forbeholdt visse lysere, skarpere drømme, som angreb ham lige inden, at han faldt i den dybeste søvn. Han ville ligge i mørket , hvor han kæmpede for at vågne, og en svag, lysende glød ligesom flimrede rundt i det gamle rum, og en violet tåge, der voksede ud af skrå planer, søgte snigende at beslaglægge sig hans sind. Væsenet syntes altid at springe ud fra rottehulet i hjørnet, og med et hurtigt løb farede det hen imod ham over det synkende, hvide gulv; onde forventninger stod skrevet i det skæggede, menneskelige ansigt; men heldigvis, så smeltede denne drøm altid bort, før væsenet var helt tæt på ham. Det havde lange, skarpe hugænder, som lignede noget fra helvedes dybder; Gilman forsøgte at stoppe rottehullet til hver dag, men hver nat fjernede de reelle ejere af skillevæggen hindringen, uanset hvad det måtte være. På et tidspunkt lod han udlejeren sømme en metalplade over hullet, men den næste nat havde rotterne gnavet et friskt hul; og i denne proces havde de skubbet eller trukket et lille fragment af en knogle ud i rummet.

Gilman rapporterede ikke sin feber til lægen, for han vidste, at han ikke kunne bestå sine eksamener, hvis han blev beordret indlagt på en sygeafdeling, og hvert øjeblik var nødvendigt. Det gik sådan, at han dumpede i infinitesimalregning D og avanceret general psykologi, men ikke uden håb om at genvinde det tabte terræn inden udgangen af semesteret.

Det var i marts, da et nyt element begyndte at indgå i drømmene, og mareridts-formen Brown Jenkin begyndte at have følgeskab af et tåget slør, som mere og mere tog form en bøjet, gammel kvinde. Denne tilføjelse forstyrrede ham mere, end han var stand til at redegøre for, men til sidst mente han at vide, at det var en gammel kælling fra en fjern fortid. Og han mente nu, at han ved to lejligheder faktisk havde stødt på hende i det mørke virvar af gader i nærheden af de tomme og forladte kajer. Ved disse lejligheder havde den onde, sardoniske og tilsyneladende umotiverede stirren fra kællingen givet ham kuldegysninger - især den første gang, da en forvokset rotte pilede hen over skygger, der mundede ud i en nærliggende gyde; det havde fået ham på irrationelle tanker om Brown Jenkin. Nu blev denne nervøse frygt tydligere spejlet i hans uordnede drømme. At indflydelsen fra det gamle hus var usund, kunne han ikke nægte, men det var kun sygelig interesse, der endnu holdt ham fast der. Han hævdede, at feberen var ansvarlig for de natlige fantasier. Og når feberen igen forsvandt, så ville han være fri for de uhyrlige visioner. Disse visioner var imidlertid af opslugende livagtighed og ganske overbevisende, og hver gang han vågnede, beholdt han en vag fornemmelse af, at have undergået meget mere end han huskede. Han havde frygtelig fornemmelse af, at han i ikke huskede drømme havde talt med både Brown Jenkin og den gamle heks, og at de havde opfordret ham til, at gå et sted hen for at imødekomme et tredje væsen af større styrke.

Hen mod slutningen af marts begyndte han at forbedre sig voldsomt i matematik, selv om de andre studier genererede ham i stigende grad. Han fik en intuitiv evne til at løse Riemannske ligninger, og forbløffede professor Upham ved sin forståelse af fire dimensioner samt andre komplekse problemer - hvilket havde sat resten af klassen i en tilstand af hypnotisk tavshed. En eftermiddag var der en drøftelse af mulige krumninger af rummet, og der blev talt om teoretiske metoder eller endda om mulig kontakt mellem vores del af kosmos og forskellige andre regioner, så som de fjerneste stjerner eller endda på den anden side af det synlige univers - og noget så fjernt som tænkte kosmiske enheder ud over det einsteinske rumtids kontinuum. Gilmans håndtering af dette tema fyldte alle med beundring, selv om nogle af hans hypotetiske illustrationer medførte en stigning i den altid rigelige sladder om hans nervøse og ensomme excentricitet. Hvad der fik de studerende til at ryste mest på hovedet, var den sobre teori om, at en mand  - hvis givet den korrekte matematik, som ganske vist er over al potentiale for den menneskelig fornuft  - ville være i stand til, at bevæge sig bevidst fra jorden mod et andet himmellegeme, som kunne ligge på et af uendelighedens specifkke punkter i det store kosmiske hav.

Et sådant skridt, sagde han, ville kræve to etaper; for det første, en passage fra det tredimensionale område, som vi kender; og for det andet, en passage tilbage til det  oprindelige punkt; og måske er der en uendeligheds afstand mellem disse to punkter. At dette kunne ske uden tab af liv, burde ikke være usandsynligt. Enhver fra et tre dimensionelt rum kunne sandsynligvis overleve i den fjerde dimension, hvor rejsen ville foregå. Ligeledes måtte beboere af nogle fjerne planeter være i stand til at leve på visse andre - selv planeter, der tilhører andre galakser - selvom der naturligvis ligeledes kan være et enormt antal af ubeboelige planter.

Det var også muligt at indbyggerne i en given dimension kunne overleve overførsel til ukendte og uforståelige riger og dimensioner - det være sig inden eller uden for det givne rumtids kontinuum - og at den modsatte rejse ligeledes ville være mulig. Dette var en spekulation, selvom man kunne være temmelig sikker på, at den type af forandring, der ville være involveret i at passere fra et givet dimensionelt plan til et andet og højere, ikke nødendigvis ville ødelægge et væsens biologiske integritet, sådan som vi forstår det. Gilman var ikke helt klar over sine grunde til denne sidste antagelse, men denne uklarhed blev balanceret af vægtige argumenter på andre komplekse områder. Professor Upham kunne lide hans demonstration af slægtskabet mellem den højere matematik og den magiske folke-fortælling, som var blevet overført gennem tiderne fra en fjern oldtid - fra mennesket eller et pre-mennesket - hvis intuitive viden om kosmos ganske givet var større end vores.

Omkring den 1. April begyndte Gilman at bekymre sig mere, da hans feber ikke var forsvundet. Han var også plaget af, at de andre logerende i huset fortalte om hans søvngængeri. Det syntes som om, at han ofte var fraværende fra sin seng, og at hans gulv knirkede på bestemte tidspunkter om natten. Dette blev bemærket af den logerende i værelset nedenunder. Denne fyr talte også om, at han hørte lyde fra skotøj om natten; men Gilman var sikker på, at fyren måtte tage fejl af dette, da sko samt andre beklædningsgenstande altid lå præcist på deres plads om morgenen. Men man kunne udvikle alle mulige fonetiske vrangforestillinger i dette morbide gamle hus - for Gilman hørte jo, selv i dagslys, andre lyde end skrabe-lydene fra rotterne; lyde der måske kom fra de små sorte huller over den skrå væg og over det skrånende loft? Hans patologisk følsomme ører begyndte at lytte efter svage fodtrin i det forseglede loft ovenover, og nogle gange opstod en illusion af, at sådanne lyde var sande og realistiske, hvor pinefuldt det end føltes.

Han vidste dog helt sikkert, at han gik i søvne; to gange var hans værelse fundet tomt, men al hans tøj lå på rette plads. Dette var han forsikret om af Frank Elwood, en medstuderende, hvis fattigdom havde tvnget ham til et rum i dette tarvelige og upopulære hus. Elwood havde studeret i de sene timer efter midnat, og var kommet op, for at bede om hjælp til et matematisk problem, men havde fundet Gilman fraværende. Det havde været temmeligt anmassende af ham, at åbne den ulåste dør efter at hans banken ikke havde affødt en reaktion, men han havde svært brug for hjælp, og troede at hans overbo ikke havde noget imod at blive vækket blidt. Ved ingen af de to lejligheder havde Gilman været der; og når der blev talt om sagen,  spekulerede Gilman på, hvor han dog var vandret hen barfodet og iført nattøj. Han besluttede sig for at ville undersøge sagen, hvis søvngængeriet fortsatte. Han overvejde at drysse mel på gulvet i korridoren for at se, hvor hans fodspor førte hen. Døren var den eneste tænkelige udgang, idet der var ikke noget muligt fodfæste uden for det lille vindue.

April skred frem, og Gilmans feber voksede. Han hørte lange, klynkende bønner fra en overtroisk fyr ved navn Joe Mazurewicz, som havde et værelse i stueetagen. Mazurewicz havde fortalt lange, vidtløftige historier om spøgelser, om gamle Keziah og det lille lodne dyr med de skarpe hugtænder, og havde sagt, at han var så frygteligt hjemsøgt på tidspunkter, at det kun var hans sølv-krucifiks, som kunne give ham lindring - et krucifiks, som var givet til ham, til netop det formål, af Fader Iwanicki fra St. Stanislaus Kirke. Nu bad han, fordi heksesabbatten nærmede sig.  Valborgsaften var nært forestående, og på den tid ville helvedes sorteste ondskab omstrejfe jorden, og alle slaver af Satan skulle samles til navnløse ritualer og gerninger. Det var altid en meget dårlig tid i Arkham, selvom de fine folk op i Miskatonic Avenue og Saltonstall Streets foregav ikke at vide noget om det. Der ville være dårlige tegn, og et barn eller to ville sandsynligvis forsvinde. Joe vidste en del om disse ting, for hans bedstemor fra landet havde hørt historier fra hendes bedstemor. Det var klogt at bede og tælle perlerne på bedekransen omhyggeligt i denne tid. I tre måneder havde Keziah og Brown Jenkin ikke været i nærheden af Joes værelse, heller ikke i nærheden af Paul Choynskis værelse, og heller ikke andre steder - og det var ikke noget godt varsel, når væsenet holdt sig borte på denne måde. Der var noget under opsejlning.

Gilman indfandt sig på lægens kontor den sekstende i måneden, og lægen var overrasket over at finde, at hans temperatur ikke var så høj, som han havde frygtet. Lægen udspurgte ham, og rådede ham til at se en nerve specialist. Ved nærmere eftertanke, så var han glad for, at han ikke havde konsulteret den mere nysgerrige universitets-læge. Gamle Waldron, som havde indskrænket Gilmans virksomhed før, ville have tvunget ham til at tage et hvil - en umulig ting nu, hvor han var så tæt på forbløffende resultater i sine ligninger. Han var bestemt nær grænsen mellem det kendte univers og den fjerde dimension, og hvem kunne sige, hvor meget længere han kunne nå?

Men selv når disse tanker kom til ham, så undrede han sig over kilden til hans mærkelige selvtillid. Denne farefulde følelse af noget, som nærmede sig - kom den fra formlerne på arkene, som han afdækkede dag efter dag? De bløde, snigende, imaginære fodtrin i det forseglede loft ovenover var nedslående. Og nu var der også en voksende fornemmelse af, at nogen konstant var ude på, at overtale ham til at gøre noget forfærdeligt, som han ikke kunne gøre. Og hvad med søvngængeriet? Hvor gik han undertiden hen om natten? Og hvad var den svage antydning af lyd, som engang imellem syntes at sive gennem forvirringen af virkelige, identificerbare lyde - selv i dagslys og fuld vågenhed? Dens rytme svarede ikke til noget på jorden; måske til en musisk rundgang eller to i en unævnelig, sort messe, og til tider frygtede han, at lyden svarede til visse egenskaber af den svagt skrigende eller brusende afgrund i drømmene.

Drømmene blev i mellemtiden mere grusomme. I indledende fase syntes kvinden blot at være ond, men nu antog hun en stadig stærkere djævelsk selvstændighed, og Gilman vidste med større sikkerhed, at hun var den, der havde skræmt ham i slumkvartererne. Hendes bøjede ryg, den lange næse, og den ældede hage var ikke til at tage fejl af, og hendes uformelige brune klæder var nøjagtigt, som han huskede dem. Udtrykket i hendes ansigt var som hæslig ondskab, og hendes læber rummede en diabolsk jubel. Når han vågnede, kunne han huske en krage lignende stemme, der forsøgte at overtale gennem trusler. Han skulle møde den sorte mand, og følge dem til tronen i Azathoth i centrum af det ultimative kaos. Han skulle underskrive Azathoths bog med sit eget blod og tage et nyt og hemmeligt navn, nu da hans følgeskab var gået så langt for ham. Hvad holdt ham fra at gå med dem til tronen af Kaos, hvor den tynde fløjte lød; han huskede, at han havde set navnet "Azathoth" i Necronomicon, og vidste, at det stod for en primal ondskab så frygtelig, at den ikke tillod nogen beskrivelse.

Den gamle kvinde dukkede altid op, som ud af den blå luft, nær hjørnet, hvor det skrå loft og den skrå væg mødtes. Hun syntes at krystallisere sig på et punkt, som var tættere på loftet end gulvet, og hver nat var hun lidt nærmere og mere tydelig end tidligere. Brown Jenkin var også altid lidt nærmere, og de gullige hugtænder skinnede chokerende i den overjordiske violette ild. Væsnets skingrende, modbydelige og undertrykte latter arbejdede sig længere og længere ind i Gilmans hoved, og han kunne om morgenen huske, at  ordene "Azathoth" og "Nyarlathotep" var blevet udtalt.

I de dybere drømme blev alt ligeledes mere tydeligt, og Gilman følte, at de mørke afgrunde omkring ham eksisterede i en fjerde dimension. De organiske enheder, hvis bevægelser syntes mindst irrelevante og umotiverede var sandsynligvis projektioner af livsformer fra vor egen planet. Hvad de andre former var i denne dimension, turde han end ikke forsøge at tænke på. To af de mindre irrelevante bevægende ting, syntes at tage notits af ham. En temmelig stor usammenhængende masse af skiftende lysende farver, som ændrede sig konstant, som en klump af kugleformede bobler, samt en noget mindre og flerkantet figur af ukendte farver og hastigt skiftende overflader. Disse to syntes at følge ham, eller flyde fremad, mens han skiftede stilling blandt titanske prismer, labyrinter, terninger, planer, klynger og pseudo-bygninger; alt imens blev de svagt skrigende og brummende lyde højere og højere - som om at han nærmede sig et uhyrligt klimaks af aldeles uudholdelig intensitet.

I løbet af natten mellem den 19. og den 20. April indtraf en ny udvikling. Gilman havde halvt ufrivilligt bevæget sig omkring i tusmørkets afgrunde med boble-massen og den lille kantede figur; de flød i forvejen, da han bemærkede nogle ejendommelige og regelmæssige vinkler, som kanterne af nogle gigantiske prismer, som samlede sig i enorme klynger. I et andet øjeblik så han ud over en afgrund og stod rystende på en stenet bjergskråning badet i intenst, men diffust, grønt lys. Han var barfodet og i nattøj. og da han forsøgte at gå, opdagede han, at han knap kunne løfte fødderne. En hvirvlende damp fjernede ethvert overblik fra ham med undtagelse af et skrånende terræn, og han sank sammen indeni med tanke på lydene, der syntes at vælde ud af dampen.

Og dernæst så han figurer, som møjsommeligt gik hen imod ham - den gamle kvinde og den lille lodne ting. Den gamle anstrengt og med rystende ben og med armene skævt krydset over brystet, mens Brown Jenkin pegede i en bestemt retning med en forfærdelig menneskelig forpote, som den rejste med tydelige vanskeligheder. Ansporet af en impuls, som han ikke anede hvorfra kom, slæbte Gilman sig frem langs en retning bestemt ved vinklen af den gamle kvindes krydsede arme og retningen af den lille pote, og før han havde bevæget sig tre skridt, var han tilbage i skumringen ved afgrunden. Geometriske former sydede omkring ham, og han faldt svimlende og uendeligt. Til sidst vågnede han i sin seng i det sært vinklede kammer i det gamle hus.

Han var intet værd den morgen, og valgte at holde sig væk fra alle sine klasser. En ukendt kraft trak hans øjne i en tilsyneladende irrelevant retning, og han kunne ikke undgå at stirre på en bestemt plet på gulvet. Som dagen skred frem skiftede hans øjne langsomt position.  Ved totiden gik han ud til frokost, og da han trådet ud på de smalle gader i byen vendte han sig konstant mod sydøst. Kun en voldsom indsats standsede ham ved et cafeteria i Church Street, og efter måltidet følte han blot, at det ukendte træk endnu stærkere.

Han måtte konsultere en nerve-specialist; måske kunne der gives en logisk forklaring på hans søvngængeri. I mellemtiden ville han i det mindste selv forsøge at bryde forbandelsen. Utvivlsomt kunne han stadig slippe bort fra det, der trak i ham, og som nu med stor kraft slæbte han ned langs Garrison Street. Da han var nået broen ved Miskatonic, var han badet i en kold sved, og han greb i jerngelænderet, mens han stirrede op mod øen, hvis normale linjer af gamle stående sten rugede mut i eftermiddagens sol.

Derpå fik han et chok. For han så helt klart en synlig figur, der bevægede sig på den øde ø, og et andet blik fortalte ham, at det helt sikkert var den fremmede, gamle kvinde; den uhyggelige skikkelse, som havde arbejdet sig så katastrofalt ind i hans drømme. Det høje græs i nærheden af hende fødder var i bevægelse, som om andre levende ting kravlede nær ved jorden. Da den gamle kvinde begyndte at vende sig mod ham, flygtede han overilet i læ af byens labyrintiske havnefront. Selvom øen befandt sig i det fjerne, så følte han, at en uhyrlig og uovervindelig ondskab sendte et sarkastisk blik, der som ætsende syre flød langs mystiske, bøjede kurver. 

Det trak i ham fra sydøst, og kun men enorm anstrengelse lykkedes det Gilman at slæbe sig ind i det gamle hus og op af de skæve trapper. I timevis sad han tavst og formålsløst med øjne, der gradvist blev vendt mod vest. Omkring klokken seks fangede hans skarpe ører klynkende bønner fra Joe Mazurewicz to etager længere nede, og i desperation greb han nu sin hat og gik ud i solnedgangen - ud i de gyldne oplyste gader, hvor han lod sig trække direkte med syd. En time senere, hvor mørket var faldet på, befandt han sig på de åbne marker under Hangman's Brook; glimtende forårs stjerner hang smukt på himlen. Trangen til at gå blev gradvist ændret til en trang til at springe op i rummet, og pludselig indså han, hvor kilden til dette træk befandt sig.

Det var nu i himlen. Et konkret punkt blandt stjernerne havde en forbindelse med ham og kaldte på ham. Tilsyneladende var det et punkt mellem Hydra og Argo Navis, og han vidste, at han var blevet trukket imod det lige siden, at han var vågnet omkring daggry. Om morgenen havde det været under fødderne, og nu var det omtrent syd, men trak mod vest. Hvad var betydningen af denne nye ting? Var han blevet fuldstændig vanvittig? Hvor lang tid ville det vare? Igen måtte han mønstre alle sine kræfter til en beslutning, og Gilman vendte som og slæbte sig tilbage til det uhyggelige, gamle hus.

Mazurewicz ventede i døren, og syntes både nervøs og tilbageholdende med at hviske sine bønner. Det drejede sig om heksens lys. Joe havde været ude at fejre aftenen før - det var Patriots' Day i Massachusetts - og var kommet hjem efter midnat. Han havde kigget op på huset udefra og troede først, at Gilmans vindue var mørkt, men så havde han set den svage violette glød komme indefra. Han ønskede, at advare om denne glød, for alle i Arkham vidste, at det var heksen Keziahs lys - et lys som opstod i nærheden af Brown Jenkin. Han havde ikke nævnt dette før, men nu måtte han fortælle om det, fordi det betød, at Keziah og hendes hugtandede skabning hjemsøgte den unge mand. Somme tider havde han - og også Paul Choynski og udlejeren Dombrowski - troet, at de så et lys, der sivede ud af revner i det forseglede loft ovenover, og ned i den unge mands værelse nedenunder, men de havde alle været enige om ikke at tale om det. Det ville dog være bedst for ham at finde et andet værelse, og få et krucifiks fra et god præst, som for eksemel Fader Iwanicki.

Manden vrøvlede videre, og Gilman følte en panik, der koblede sig til hans hals. Han vidste, at Joe måtte have været halvfuld, da han kom hjem aftenen forinden; men omtalen af det violette lys i tagkammerets vindue var en skrækkelig nyhed. Lyset var af samme glød som den, der altid viklede sig om den gamle kvinde og den lille lodne ting i drømmene; dette skete i de lysere, skarpere drømme, som havde deres udspring i de mystiske, ukendte afgrunde, og tanken om at en anden vågen person kunne se drømmens genskær var vanvid ud over alle grænser. Men hvor kunne fyren dog have fået denne meget mærkelig forestilling fra? Havde han måske talt i søvne? Nej, sagde Joe, det mente han ikke - men han skulle nok undersøge det nærmere. Måske kunne Frank Elwood fortælle ham noget, selvom Joe hadede at spørge.

Feber - vilde drømme - søvngængeri - illusioner af lyde - et træk mod et punkt på himlen - og nu en mistanke om vanvittig tale i søvne! Han måtte stoppe med at studere, og opsøge en nerve-specialist, og så tage den helt med ro. Da han træt var nået op på anden etage, standsede han ved Elwoods dør, men kunne se at han var ude. Modvilligt fortsatte han op til sit eget værelse og satte sig ned i mørket. Hans blik var stadig trukket mod syd, men han bemærkede også, at han per automatik intenst hørte efter nogle lyde i det lukkede rum ovenfor, og halvt forestillede han sig, at et ondt violet lys sivede ned gennem en forsvindende lille revne i det lave, skrå loft.

Den nat da Gilman sov, kom det violette lys til ham med en øget intensitet, og den gamle heks og den lille lodne ting bevægede sig tættere på end nogensinde før, mens de hånede ham med umenneskelige hvin og djævelske fagter. Han var glad for at synke ned i det brølende tusmørkes afgrund, selvom det boblende objekt og den kalejdoskopiske, geometriske figur begge virkede truende og irriterende. Så kom et voldsomt skift, hvor store planer samlede sig til en glat udseende substans, som både ragede op over og under ham - et skift, der endte i et lyn af et delirium; et fremmed, ukendt lys, hvor gult, dyb rød, og indigo var vildt og uløseligt blandet .

Han lå halvt på en høj, fantastisk terrasse over en grænseløs jungle af aparte, utrolige tinder, afbalancerede planer, kupler, minareter, horisontale diske, der balancerede på tinder og utallige former af endnu større vildskab - nogle af sten og nogle af metal - der skinnede smukt i det blændende, næsten gnistrende, genskin fra en himmel med endeløse nuancer. Han så opad, og skuede tre vældige skiver af flammer, hver med en anderledes nuance, og på en anden højde ovenover var der en uendelig kurvet horisont af lave bjerge . Bag ham niveauer af endnu højere terrasser, der ragede til vejrs, så højt han kunne se. Byen nedenfor strakte sig til grænserne for hans blik, og han håbede inderligt, at ingen lyd ville stige fra den.

Fortovet, hvorfra han nemt rejste sig, var af smukt polerede sten, som det ikke stod i hans magt at identificere, og fliserne var skåret i bizart vinklede figurer, der ramte ham, som værende asymmetriske, men måske også som værende baseret på en ikke jordisk symmetri, hvis love, han ikke kunne forstå. Rækværket gik til brystet, delikat og fantastisk udvirket, mens der langs fortorvet lå arrangeret, med ganske korte rum imellem sig, små figurer af grotesk design og udsøgt håndværk. Disse syntes, ligesom hele rækværket, at være lavet af en slags skinnende metal, hvis farve ikke kunne gættes i dette kaos af utallige og blandede udstrålinger; deres karakter trodsede fuldstændigt enhver gisning. De repræsenterede primært nogle riflede, tønde-formede genstande med tynde vandrette arme, som skæve eger fra et centralt punkt i tønden, og med lodrette kugler, der ragede ud fra hver ende af tønden. Hver af disse kugler var centrum for et system af fem lange, trekantede, tilspidsede arme, der nærmest var arrangeret som en fastspændt søstjerne. Bunden af den nederste kugle var fusioneret til det lange gelænder med i et meget fint punkt - flere figurer omkring dette punkt var blevet brudt i stykker eller manglede. Figurerne var omkring ti centimetre i højden, mens de strittende fangearme gav dem en maksimal diameter på omkring seks centimeter.

Da Gilman stod op, føltes fliserne varmt på hans bare fødder. Han var helt alene, og hans første handling var at gå hen til rækværket og svimlende se ned på den endeløse, gigantiske by, som lå omtrent syv hundrede meter under ham. Da han lyttede, troede han, at en rytmisk sammenblanding af svage musikalske fløjtelyde, dækkende et bredt toneområde, vældede op fra de smalle gader under ham, og han ønskede, at han kunne skelne mellem beboerne på dette sted. Synet gjorde ham svimmel efter et stykke tid, så han ville være faldet på fortovet, hvis ikke han havde grebet det skinnende gelænder instinktivt. Hans højre hånd faldt på en af de fremspringende figurer, og grebet syntes at stabilisere ham en smule. Det var for meget for den eksotiske delikatesse af et stykke metal arbejde, og den strittende figur knækkede under hans greb. Stadig halvt fortumlet, fortsatte han med at gribe ud, og den anden hånd fangede en ledig plads på det glatte rækværk.

Men nu er fangede hans overfølsomme ører noget bag ham, og han så sig tilbage over terrassen. Noget nærmerede sig ham ganske blidt. Der var tale om fem figurer, hvoraf de to af dem var den uhyggelige, gamle dame og det lille lodne dyr. De tre andre var det, der lammede ham mest; for de var levende væsener, som var omkring tre meter høje, formet præcist ligesom de strittende billeder på rækværket, og deres fremdrft blev udøvet ved hjælp af en vrikken med deres nedre sæt af søstjerne arme. Og alt forsvandt nu sammen med choket. 

Gilman vågnede i sin seng, gennemblødt af koldsved og med en sviende fornemmelse i ansigt og på hænder og fødder. Han sprang ud på gulvet, og vaskede og klædte sig på i hektisk hast, som om det var nødvendigt for ham at komme ud af huset så hurtigt som muligt. Han vidste ikke, hvor han ønskede at gå hen, men følte at han atter måtte ofre sine undervisningstimer ved universitet. Den besynderlige dragning mod pletten på himlen mellem Hydra og Argo havde aftaget, men en anden dragning af endnu større styrke havde taget dens plads. Nu følte han, at han måtte gå mod nord - uendeligt nord. Han frygtede at krydse broen, der gav et direkte syn til den øde ø i Miskatonic. Han gik derfor over Peabody Avenue Bridge. Ofte snublede han, for hans øjne og ører var lænket til et højt punkt oppe i den skyfri, blå himmel.

Efter omkring en time fik han bedre kontrol over sig selv, og han så nu, at han var langt fra byen. Overalt omkring ham strakte en dyster tomhed af salte enge sig;  en smal vej forude førte til Innsmouth - en gammel, næsten øde by, som Arkhams beboer var så besynderligt uvillige til at besøge. Selvom trækket nordfra ikke var aftaget, så stod han det alligevel imod, ligesom han havde modstået det første træk, og til sidst fandt han, at han næsten kunne afbalancere det ene træk mod det andet. Han gik langsomt tilbage til byen og fik sig en kop kaffe ved et springvand, hvorefter han slæbte sig selv ind i det offentlige bibliotek og gennemlæste planløst nogle magasiner. Han mødte han nogle venner som bemærkede, at han var mærkeligt solbrændt, men han fortalte dem ikke om sin tur. Klokken tre tog han sig en frokost på en restaurant, og bemærkede i mellemtiden at trækket enten havde mindsket sig yderligt eller delt sig. Derefter valgte han at slå tiden ihjel med en billig biograftur, som ikke blev tildelt megen opmærksomhed.

Omkring klokken ni om aftenen gled han hjemad og vandrede ind i det gamle hus. Joe Mazurewicz klynkede igen uforståelige bønner, og Gilman ilede op til sin eget kammer uden at standse op for at se, om Elwood var kommet hjem. Det var nuet, da han tændte det svage elektriske lys, at en angst løb gennem kroppen på ham. På en gang så han, at der var noget på bordet, som ikke hørte hjemme der, og et andet blik efterlod ingen plads til tvivl. Liggende på siden - fordi det kunne ikke stå ved egen kraft - var den eksotiske strittende figur, som han i sin monstrøse drøm havde brudt af det fantastiske gelænder. Ingen detalje manglede. Det riflede, tøndeformede center, de tynde udstrålende arme, kuglerne i hver ende, og de flade, lidt svungne søstjerne-arme, der bredte sig fra kuglerne - alt var der. Det elektriske lys syntes at give genstanden en slags lysende grå farve vævet sammen med en organisk grøn; og Gilman kunne i sin rædsel og forvirring se, at en af de drejende kugler endte i en takket form, der eksakt svarede til fastgørelsespunktet på gelænderet i drømmen.

Kun hans i forvejen svækkede bevidsthed forhindrede ham i at skrige højt. Denne sammensmeltning af drøm og virkelighed var for meget at bære. Stadig fortumlet greb han den takkede ting og vaklede nedenunder til udlejer Dombrowskis lejlighed. Klynkende bønner fra den vævende, overtroiske mand klingede gennem de mugne gange, men Gilman bemærkede dem knapt nu. Værten var hjemme, og hilste ham venligt. Nej, han havde ikke set denne ting før, og han vidste ikke noget om den. Men hans kone havde sagt, at hun fandt en sjov lille tin ting i en af sengene, da hun ordnede værelser ved middagstid, og måske var det den? Dombrowski kaldte på hende, og hun vraltede ind. Ja, det var den. Hun havde fundet den i den unge mands seng - på siden mod væggen. Det havde forekommet hende meget besynderligt, men selvfølgelig - den unge mand havde jo masser af andre besynderlige ting i hans værelse - bøger og kuriositeter og billeder og markeringer på papir. Hun vidste helt sikkert ikke mere om genstanden end det, som hun netop havde berettet.

Så Gilman klatrede igen ovenpå i mental uro, overbevist om at han enten stadig var i drømmen, eller at hans søvngængeri havde ført til ekstremer, så som hærgen eller tyveri på ukendte steder. Hvor havde han fået denne besynderlige genstand fra? Han kunne ikke huske, at han havde set den på noget museum i Arkham. Men han måtte have set den et eller andet sted; og synet af den, havde han taget med sig i søvnen og dernæst skabt et drømme billede af terrassen og gelænderet, hvor han havde placeret genstanden. Næste dag ville han lave nogle meget forsigtige henvendelser - og måske få set den nerve-specialist.

I mellemtiden ville han ligeledes forsøge at holde styr på sit søvngængeri. Da han gik ovenpå og på tværs af værelsets gang, stænkede han noget mel, som han havde lånt fra udlejeren - han havde været ganske åbenhjertig omkring formålet. Han havde stoppet ved Elwoods dør på vejen, men rummet havde været fuldstændigt mørkt indenfor. Derpå var han gået ind på sit eget værelse, og her placerede han den besynderlige ting på bordet. Han lagde sig nu ned i fuldstændig mental og fysisk udmattelse uden at klæde sig af. Fra det lukkede rum over det hældende loft troede han, at han hørte en svag skraben og banken, men han var for mentalt uorganiseret til at tænke på det. Det kryptisk træk fra nord blev nu meget stærkt igen, selvom det syntes at komme fra et lavere sted på himlen.

I drømmens blændende violette lys, så han den gamle kvinde og den lodne ting med hugtænderne; og nu med en større selvstændighed end på noget tidligere tidspunkt. Denne gang nåede de ham rent faktisk i sengen, og han følte kællingens visne kløer, der greb ham. Han blev revet ud af sengen og smidt ind i det tomme rum, og et øjeblik efter hørte han en rytmisk brølen og så tusmørkets formløshed, de vage afgrunde der sydede omkring ham. Men det varede kun ganske kort, for øjeblikket efter var han et indelukket sted med kun lidt plads, hvor grove bjælker og planker rejste sig og skabte et nyt tag lige over hans hoved. Han havde nu et besynderligt skråt gulv under fødderne. Stablet i bunker på denne etage var stakke af bøger af enhver art; de var gamle og nedslidte og på vej mod opløsning. I midten var der et bord og en bænk, begge tilsyneladende fastgjort til gulvet. Små genstande af ukendt form og karakter stod opstillet på de forskellige højdepunkter, og i det flammende violette lys troede Gilman, at han så et modstykke til den besynderlige figur, som havde pint ham så grueligt. Til venstre faldt gulvet pludselig bort, og efterlod en sort trekantet afgrund. Og efter en tør raslen, der varede et øjeblik, dukkede den hadefulde lille lodne ting frem fra afgrunden - væsenet med de gule hugtænder og det skæggede, menneskelige ansigt.

Den grinende, onde dame holdt ham stadig fast, og bag ved bordet, kunne han se, at der stod en skikkelse, han aldrig havde set før - en høj, mager mand med en død, sort farve, men uden det mindste tegn på negroide træk: helt blottet for både hår og skæg og iført - iøvrigt hans eneste beklædningsgenstand - en uformelig kjortel af noget tungt, sort stof. Hans fødder kunne ikke ses tydeligt på grund af bordet og bænken, men han må have haft sko på, da der kom klikkende lyde, når han skiftede stilling. Manden talte ikke, og gav ingen form for udtryk fra sig. Han pegede blot på en bog af uhyre størrelse, som lå åben på bordet, og samtidig stak kællingen en enorm, grå fjerpen i Gilmans højre hånd. Over alt var der en skygge af intens, besværlig frygt og klimakset blev nået, da den lodne ting løb op af drømmerens tøj til hans skuldre og derefter ned over hans venstre arm, for endelig at bide ham skarpt i håndleddet. Da blodet sprøjtede fra dette sår, faldt Gilman hen i en besvimelse.

Han vågnede om morgenen den toogtyvende med en smerte i sit venstre håndled, og så, at hans manchet var brun af tørret blod. Hans erindringer var meget forvirrede, men scenen med den sorte mand i det ukendte rum stod meget levende for ham. Rotterne må have bidt ham, da han sov, hvilket måtte have givet anledning til klimakset af den frygtelig drøm. Da han åbnede døren, så han, at melet på korridorens etage var uforstyrret bortset fra nogle enorme aftryk, men disse måtte være fra den fyr, som boede i den anden ende af gangen. Så han kunne ikke havde gået i søvne denne gang. Men noget skulle gøres ved disse rotter. Han ville tale med ejeren om det. Igen forsøgte han at stoppe i hullet i bunden af den skrå væg, og han kilede foden af en lysestage ind, som syntes at have den rette størrelse. Hans ører ringede forfærdeligt, som af ekkoer fra støj hørt i onde drømme.

Da han badede og skiftede tøj, forsøgte han at huske, hvad han havde drømt om efter scenen i det violet-oplyste rum, men kun meget lidt steg op til overfladen. Scenen med det violette lys måtte, på den ene eller anden måde, korrespondere til det forseglede loft ovenover, som nu var begyndt at angribe hans fantasi med større voldsomhed. Men alle senere indtryk - efter at han var besvimet - virkede kun svage og utydelige. Der var antydninger af en svag skumring, af afgrunde, af endnu mere åbne og sorte afgrunde længere borte - afgrunde, hvor ingen faste holdepunkter længere eksisterede . Han var blevet ført dertil af den boblende ting og den lille kantede formskifter, som altid plagede ham; men de havde ikke fulgt ham, da han var gledet længere og længere ind imod et tomrum af ultimativ mørke. Noget andet var gået i forvejen - noget der nu og da havde samlet sig i en kulsort masse - og han mente, at dette væsens fremdrift ikke havde været ud af en lige linje, men snarere langs fremmede kurver og spiraler formet af æteriske hvirveler, der kun adlød love, som var ganske ukendte for vores matematik og fysik; love, der sikkert var ukendte for ethvert andet tænkeligt kosmos end netop dette. Til sidst havde der været antydninger af store, voldsomt springende skygger fra en uhyrlig, halvt akustisk pulseren fra en tynd, monoton piben, der sytes at stamme fra en usynlig fløjte - men det var alt. Gilman tænkte, at den sidste forestilling - som han havde læst om i Necronomicon - mindede om den blinde entitet Azathoth, som hersker over al tid og rum fra en sort trone i midten af kaos.

Da blodet blev skyllet væk fra håndleddets to sår, viste de sig at være ganske små, og Gilman var forvirret over placeringen af de to små punkteringer af huden. Der var intet blod på sengetøjet, hvilket var besynderligt, når man så hvor meget blod, der var på hans arm og manchet. Havde han gået i søvne i sit værelse, og havde rotten bidt ham, mens han havde siddet i en stol? Eller havde han blot været et helt andet sted i rummet? Han så efter i alle hjørner af rummet, hvor han ledte efter mørke dråber af størknet blod, men han fandt intet. Han måtte også hellere, tænkte han, hælde mel på gulvet inde i rummet, ligesom han havde gjort det ude i gangen - selvom der nu efterhånden ikke længere var behov for yderligt bevis for søvngængeriet. Han var nu overbevidst om det, og han var ligeledes opsat på at stoppe det. Han ville bede Frank Elwood om hjælp. Her til morgen var de mærkelige trækninger fra rummet blevet mindsket, selv om de var blev erstattet af en anden fornemmelse, af noget endnu mere uforklarligt. Det var en vag, insisterende trang til at flyve væk fra det nuværende sted, men trangen havde ingen antydning af flyvningens specifikke retning. Da han tog det mærkelige, takkede billede ned fra bordet, mente han, at det første træk nordfra voksede sig en anelse stærkere; men alligevel, det var helt underkendt af den nyere og mere forvirrende trang.

Han tog det takkede billedet ned til Elwoods værelse, mens han forsøgte at ignorere de højlydte bønner, der vældede op fra stueetagen. Elwood var heldigvis oppe og hjemme. Der var tid til en lille samtale før morgenmad og universitet, så Gilman skyndte sig at redegøre for sine nylige drømme og den frygt, der havde fulgt. Hans vært var meget sympatisk og enig med Gilman om, at der burde gøres noget. Han var chokeret over gæstens sammentrukne, udtærede udseende, og bemærkede den spøjse, abnorme solskoldning, som andre ligeledes havde bemærket i den forgangne uge.

Der var dog ikke meget, som han kunne sige. Han havde ikke set Gilman gå i søvne, og han havde ingen idé om, hvad det besynderlige billede kunne være. Han havde dog hørt canadieren, der boede lige under Gilman, tale med Mazurewicz en aften. De fortalte hinanden, hvor meget de frygtede den kommende valborgsaften. Der var kun et par fridage til dagen, og de udvekslede medlidende kommentarer om en fattig, fordømt ung mand. Desrochers, candieren under Gilman værelse, havde talt om natlige fodtrin, både med og uden sko, om violet lys, som han havde set en nat, hvor han havde overvejet at kigge gennem Gilmans nøglehul. Han havde dog ikke turdet kigge alligevel, fortalte han Mazurewicz, da han havde set det violette lys omkring revnen af Gilmans dør. Der havde været stille snak derinde fra - og da Desrochers begyndte at beskrive det, var hans stemme sunket til en uhørlig hvisken.

Elwood kunne ikke forestille sig, hvad disse to overtroiske tanter sladrede om, men tænk nu, hvis deres fantasi var blevet ansporet af Gilman, der om natten gik i søvne og talte? Og på den anden side, så nærmede den frygtede valborgsaften sig. At Gilman talte i søvne var ganske almindeligt, og det var måske fra Desrochers aflytninger af Gilmans værelse, at den bedrageriske ide om det violette lys var begyndt.  Sådanne simple mennesker er hurtige til at forestille sig, at de har set nogle ulige ting, som andre ellers kun hører om. Som en plan, så skulle Gilman flytte ned i Elwoods værelse, og derved undgå at sove alene. Elwood, såfremt han var vågen, skulle så vække ham, når Gilman begyndte at tale eller gå i søvne. Og meget snart, måtte han også blive tilset af en nerve-specialist. I mellemtiden ville de tage det takkede billede rundt til de forskellige museer og vise professorerne det; søge en identifikation og blot sige, at de havde fundet det i en offentlig skraldespand. Desuden ville han få fat på udlejeren Dombrowski for at få slået rotterne ihjel.

Afstivet af Elwoods ord deltog Gilman i dagens lektioner ved universitetet. De mærkelige trækninger rørte sig stadig i ham, men han kunne ignorere dem med betydelig succes. Under en pause viste han det takkede billed til flere professorer, som alle var meget interesserede, men ingen af dem kunne kaste noget lys over art eller oprindelse. Den nat sov han på en sofa, som Elwood havde ladet udlejeren bringe ned til sit værelse på første etage og for første gang i uger, var han helt fri for de foruroligende drømme. Men feberen hang han stadig på. Ligeledes kunne han nu mere tydeligt høre de overtroiske bønner, men det gik ham langt mindre på nerverne end de frygtelige mareridt. 

I de næste par dage nød Gilman en næsten perfekt immunitet overfor de sygelige manifestationer. Han havde, sagde Elwood, vist ingen tendens til at tale eller gå i søvne; og i mellemtiden havde ejeren lagt rottegift overalt. Det eneste forstyrrende element var nu snak blandt de overtroiske beboere, hvis fantasi stadig var meget ophidset. Mazurewicz forsøgte gentagne gange, at få ham til at købe et krucifiks, og til sidst forærede han Gilman et, som han sagde var blevet velsignet af den gode Fader Iwanicki. Desrochers havde også noget at sige; i virkeligheden, det insisterede han på, havde han hørt forsigtige skridt i det nu ledige rum over ham. Det var sket både den første og anden nat i Gilmans fravær. Paul Choynski troede, at han hørte lyde i gangene og på trappen om natten, og hævdede, at hans dør var blevet forsøgt åbnet ganske forsigtigt. Fru Dombrowski svor, at hun havde set Brown Jenkin for første gang siden allehelgensaften. Men sådanne naive rapporter betød kun meget lidt, og Gilman lod det billige krucifiks af metal hænge passivt fra et håndtag på sin værts kommode.

I tre dage opsøgte Gilman og Elwood de lokale museer i et forsøg på at identificere det mærkelige takkede billede, men uden held. Alle steder var der imidlertid intens interesse; for den totale fremmedhed fra denne ting var en enorm udfordring for den videnskabelige nysgerrighed. En af de små fangearme blev brækket af og underkastet en kemisk analyse. Professor Ellery fandt platin, jern og tellur i den mærkelige legering; men blandet med disse tre grundstoffer var mindst tre andre stoffer, som tilsyneladende måtte være elementer med en meget høj atomvægt, men som ikke kemisk lod sig klassificere. De svarerde til ukendte elementer, men de passede end ikke til de ledige pladser i det periodiske system, som er forbeholdt sandsynlige elementer. Mysteriet er fortsat uløst til dags dato, og den mærkelige figur står udstillet på museet i Miskatonic Universitet.

Om morgenen den syvogtyvende april dukkede et frisk rottehul op i det rum, hvor Gilman var gæst, men Dombrowski bankede hurtigt en tinplade for i løbet af dagen. Giften så ikke ud til at have den store effekt, for der blev stadig kradset mod væggene i næsten uformindsket grad.

Elwood var sent ude denne nat, og Gilman ventede på, at han skulle komme hjem. Han ønskede ikke at lægge sig til at sove i et rum alene - især fordi han troede, at han i aftenskumringen havde set et glimt af den frastødende, gamle kvinde, hvis billede var blevet overført til hans drømme i gruelig grad. Han spekulerede på, hvem hun var, og hvad der havde været i nærheden af hende. Hun havde raslet en kande af metal på en affaldsbunke i en tarvelig gårdsplads. Den gamle hæslige kælling syntes at have bemærket ham, og hun havde kigget ondt på ham - selvom det måske blot var hans fantasi.

Den næste dag havde begge unge mænd følt sig meget trætte, og de vidste at de ville sove som sten, når natten kom. Om aftenen havde de søvndrukkent drøftet de matematiske studier, som havde så fuldstændigt - og måske skadeligt - opslugt Gilman, og de havde spekuleret over forbindelsen mellem moderne matematik og ældgammel magi og folke-fortælling. De talte om gamle Keziah Mason, og Elwood var enige med Gilman i, at man havde gode videnskabelige grunde til at tro, at hun kunne være stødt på mærkelige og vigtige oplysninger. De skjulte kulter, som disse hekse tilhørte, bevogtede og overleverede ofte overraskende hemmeligheder fra ældre, glemte verdener; og det var på ingen måde fysisk umuligt at Keziah faktisk havde lært sig evnen til at passere gennem dimensionelle porte. Traditionen understreger, at materielle barrierer sjældent holder en heks fanget, og hvem kan sige, hvad der ligger til grund for de gamle fortællinger om at flyve på et kosteskaft gennem natten?

Hvorvidt en moderne student nogensinde kunne skaffe sig tilsvarende beføjelser fra matematisk forskning alene, var stadig uvist. Succes, tilføjede Gilman, kan føre til farlige og utænkelige situationer for hvem kan forudsige betingelserne, når man gennemtrænger en tilstødende, men normalt utilgængelig dimension? På den anden side må mulighederne være abnorme. Tid eksistere muligvis ikke i særlige bælter af rummet og ved indrejse og ophold i et sådant bælte, kan man bevare sit liv og alder på ubestemt tid; aldrig vil ens organiske stofskifte nedbrydes - og ens fysik vil bestå uden at ældes, undtagen under besøg på ens oprindelige eller lignende planer. Man kan for eksempel bestå i en tidløs dimension og dukke op i en fjerntliggende periode af jordens historie, og man vil stadig have den samme alder.

Uanset om nogen nogensinde havde formået at gøre dette, så kan man næppe sætte sin lid til nogen form for autoritet. Gamle legender er disede og tvetydige;  i disse gamle myter og fortællinger er alle forsøg på at krydse forbudte grænser kompliceret af mærkelige og frygtelige alliancer med væsener udefra. Der eksisterede de uforglemmelige budbringere af skjulte og frygtelige kræfter - "den sorte mand" i heksen-kulten og "Nyarlathotep" i Necronomicon. Der var også det forbløffende problem med de mindre budbringere eller mellemmænd - halve dyr eller mærkelige hybrider, som legenderne skildrer som heksenes 'hjælpere'. Mens Gilman og Elwood langsomt faldt til ro, for søvnige til at argumentere videre, da hørtes de Joe Mazurewicz råben i hele huset, som larm fra en halvfuld mand, og de gøs begge ved den desperate vildskab, som de klynkende bønner udtrykte.

Den nat så Gilman igen det violette lys. I sin drøm havde han hørt en skraben og gnaven i rummene mellem væggene, og troede ligeledes, at nogen fumlede klodset med låsen på døren. Men pludseligt rykkede den gamle kvinde og den lille lodne ting frem imod ham, hen over gulvtæppet. Den ækle kællings ansigt var antændt af en umenneskelig jubel, og den lille hugtandede rædsel grinte hånligt, mens det pegede på den sovende form af Elwood, som lå på den anden sofa på tværs af lokalet. En lammelse af frygt kvalte alle forsøg på at råbe op. For anden gang erfarede han nu, at den hæslige kælling tog ham ved skuldrene, fik ham ud af sengen og smidt ham ud i et stort, tomt rum. Igen var han i uendeligheder af skrigende afgrunde, som blinkede hurtigt forbi; i et andet øjeblik, troede han, at han var i en mørk, mudret, ukendt gyde fyldt med fjendtlige lugte af rådnende vægge og af gamle huse, der tårnede sig op på alle sider.

Forude var den sortklædte mand, som han havde set på tinden i den anden drøm.  Fra en kortere afstand kunne han se den gamle kvinde, der vinkede og gjorde grimasser. Brown Jenkin gned sig i en slags kærlig leg omkring anklerne på den sorte mand, men et dybt mudder skjulte det i vid udstrækning. Der var en mørk, åben dør til højre, som den sorte mand lydløst pegede på. Ind i igennem denne dør begyndte den grinende kælling at trække Gilman ved hjælp af et fast greb i pyjamas-ærmerne. Overalt var der ildelugtende trapper, som knirkede ildevarslende, og den gamle kone syntes at kaste et svagt violet lys på disse omgivelser; omsider nåede de en dør, der førte op til en afsats. Den hæslige kone fumlede med låsen, og skubbede døren op, vinkede til Gilman, at han skulle vente, og forsvandt så selv ind i det sorte mørke bag døren.

Den unge mands ører fangede et hæsligt skrig, som fra en der kvæles, og i det samme nu kom kællingen ud af rummet med en lille, ikke sanselig form, som hun kastede efter drømmeren, som om hun beordrede ham til at bære den. Sansningen af denne form brød fortryllelsen. Stadig fortumlet, ude af stand til at skrige, styrtede han forvirret ned af trappen og ud i mudderet udenfor; han blev dog standset af den sorte mand, der greb ham og begyndte at kvæle ham. Mens bevidstheden gled bort, hørte han en svag, skinger latter fra den rotte lignende abnormitet.

Om morgenen den niogtyvende vågnede Gilman i en malstrøm af rædsel. I det øjeblik han åbnede sine øjne, vidste han, at noget var galt, for han var tilbage i sit gamle værelse med de skrå vægge og lå henslængt på den uredte seng. Hans hals var uforklarligt øm, og da han kæmpede for at komme op at sidde, så han med større skræk, at hans fødder og pyjamasbukser var dækket med brunt mudder. I øjeblikket var hans erindringer håbløst diset, men han vidste i det mindste nu, at han måtte gå i søvne. Elwood havde sovet for dybt til at være i stand til at høre og stoppe ham. På gulvet kunne der ses spredte og mudrede fodspor, men mærkeligt nok kunne sporene ikke strække sig hele vejen hen til døren. Jo mere Gilman kiggede på dem, jo mere ejendommelige syntes de; i tillæg til dem, kunne han genkende mudrede fodtrin, som var betydeligt mindre, næsten helt runde markeringer; som benene fra en stor stol eller et bord bortset fra, at de fleste af dem havde tendens til at være opdelt i to halvdele. Der var også nogle mærkelige mudrede rottespor, der førte ud af det friske hul og tilbage i det igen. Forvirring og frygt for fuldstændig galskab martrede Gilman, og han vaklede hen til døren, og udenfor så han, at der ikke var nogen mudrede fodaftryk. Jo mere han huskede sin hæslige drøm, jo mere skrækslagen følte han sig, og det føjede blot til desperationen at høre Joe Mazurewicz messe sørgmodigt to etager længere nede.

Han løb ned til Elwoods værelse, hvor han vækkede sin stadig sovende vært og begyndte at fortælle hvordan, han havde fundet sig selv, men Elwood havde ingen idé om, hvad der virkelig kunne være sket. Hvor kunne Gilman have været? Hvordan var han kommet tilbage til sit værelse uden at efterlade fodspor i gangen? Og hvordan var de mudrede spor kommet ind hans i kammer? Om alt dette var han aldeles uden formodninger. Og så var der de mørke, gustne mærker på hans hals, som om at han havde forsøgt at kvæle sig selv. Han lagde sine hænder op mod halsen, men fandt, at de ikke engang tilnærmelsesvis passede med mærkerne. Mens de talte, trådte Desrochers ind af døren for at fortælle, at han havde hørt en frygtelig skramlen over hans hoved i de mørke timer. Nej, der havde ikke været nogen på trappen efter midnat. Men lige før midnat havde han hørt svage fodrin oppe fra Gilmans kammer; disse forsigtige skridt brød han sig på ingen måde om. Det var, tilføjede han, en meget dårlig tid på året i Arkham. Den unge mand burde bære det crucifix, som Joe Mazurewicz havde givet ham. Selv i dagtimerne kunne man ikke være sikker; selv om dagen kunne der være underlige lyde i huset - især en tynd, barnlig gråd, der dog altid  hastigt blev kvalt.

Gilman deltog mekanisk i sine klasser denne morgen, men var helt ude af stand til at fæstne sine tanker på studierne. En stemning af hæslig ængstelse og forventning havde grebet ham, og han syntes blot at vente på tilintetgørelse. Ved middagstid spiste han ved spabadet ved universitetet, hvor han samlede en avis op fra pladsen ved siden af, mens han ventede på sin dessert. Men han kom aldrig til at spise sin dessert; for en artikel på avisens første side lammede ham, og sendte ham på grænsen af endnu et nervesammenbrud; han var kun lige i stand til at betale sin regning og gik derpå tilbage til Elwood værelse.

Der havde været en mærkelig kidnapning natten før i en passage kaldet Orne's Gangway, og en vaskeri-arbejder, ved navn Anastasia Wolejko, havde mistet sit toårige barn af syne. Moderen, viste det sig, havde frygtet begivenheden i nogen tid; men de grunde, som hun tildelte for frygten, var så groteske, at ingen tog dem alvorligt. Hun havde nu og da set Brown Jenkin på stedet lige siden tidllig marts og vidste fra væsenets grimasser, at den lille Ladislaus var mærket som offer til den forfærdelige sabbat på valborgsaftenen. Hun havde bedt sin nabo Mary Czanek om, at sove i rummet og forsøge at beskytte barnet, men Mary turde ikke. Hun havde heller intet fortalt til politiet; de ville alligevel aldrig have troet hende. Børn var blevet taget på denne måde hvert år, så lang tid tilbage, som hun huskede. Og hendes ven Pete Stowacki ville heller ikke hjælpe, og hun mente, at han hemmeligt ønskede barnet af vejen.

Men det, der kastede Gilman ud i koldsved, var rapporten om et par festende, der var gået forbi mundingen af passagen lige efter midnat. De indrømmede, at de havde været berusede, men de svor samtidigt at de talte sandt.  De havde set en bizar trio, der sneg sig ind den i mørke passage. Der havde været en enorm neger iklædt en robe, en lille gammel kvinde i pjalter samt en ung hvid mand i hans nattøj. Den gamle kvinde havde trukket den unge mand, mens der omkring fødderne af negeren løb en tam rotte, der gned og vævede sig i det brune mudder.

Gilman sad i en døs hele eftermiddagen, og Elwood - der i mellemtiden havde set aviserne og dannet sig frygtelige gisninger ud fra dem - fandt ham sådan, da han kom hjem. Denne gang kunne han ikke tvivle på, at noget alvorligt og ræselsfuldt var ved at lukke sig omkring dem. Mellem fantasmer, mareridt og realiteter i den objektive verden var et uhyrligt og utænkeligt forhold ved at krystallisere sig, og kun drabelig årvågenhed kunne afværge en endnu mere skadelig udvikling. Gilman skulle se en specialist før eller siden, men bare ikke nu, hvor alle aviserne var fyldte med denne sag om kidnapning.

Hvad der virkelig var sket var ganske aldeles uklart, og de udvekslede begge hviskede teorier af den vildeste slags. Havde Gilman ubevidst lykkedes, bedre end han antog, med sine studier af rummet og dets dimensioner? Havde han faktisk gledet uden for vores sfære til uanede og utænkelige virkeligheder? Hvor havde han været - hvis nogen steder - på nætterne, hvor han drømte sig ind i andre verdener? Det brølende tusmørkes afgrunde - den grønne bjergskråning - den glimtende terrasse - trækket fra stjernerne - den ultimative sorte malstrøm - den sorte mand - den mudrede gyde og trapperne - den gamle heks og den lille lodne rædsel - den boblende form og den geometriske entitet - den mærkelige solskoldning - såret på håndleddet - det uforklarede billede - de mudrede fødder - mærkerne på halsen  - frygt hos de overtroiske beboer - hvad kunne alt dette betyde? I hvilket omfang kan love om tilregnelighed anvendes på en sådan sag?

Der var ingen søvn for nogen af dem denne nat, og den næste dag droppede de begge universitets timerne og slumrede. Det var april den tredivte, og med skumringen ville helvedes sabbaten begynde, som alle de overtroiske folk frygtede. Mazurewicz kom hjem klokken seks og sagde, at folk på møllen sagde, at valborgsaften ville blive holdt i den mørke slugt bagved Meadow Hill, hvor den gamle hvide sten står på et sted, som er besynderligt blottet for alt planteliv. Nogle af dem havde endda talt med politiet, og rådet dem til at søge efter det forsvundne Wolejko barn der. Joe insisterede på, at den stakkels, unge mand skulle bære hans nikkel krucifiks, og Gilman tog det på, og lod det falde ind bag skjorten for at hjælpe Joe med at komme i bedre humør .

Det var blevet sen nat og de to unge mænd sad og hvilede sig i hver deres stol - lullet af den bedende på etagen nedenunder. Gilman lyttede, mens han nikkede, hans skærpede hørelse synes at indkredse en subtil, frygtsom mumlen ud over lydene i det gamle hus. Usunde erindringer om ting i Necronomicon og Den Sorte Bog vældede op, og han befandt sig svajende til voldsomt ubehagelige rytmer, som syntes at være knyttet til de sorteste ceremonier, og som syntes at have deres oprindelse uden for dimensioner, som vi forstår.

Han erkendte, hvad han lyttede til - helvedes messen fra deltagerne i den sorte dal. Hvordan vidste han så meget om, hvad der ville ske? Hvorfor kendte han tidspunktet, hvor Nahab og hendes hjælpere ville fylde den store skål, og derefter følge den sorte hane og den sorte ged? Han så, at Elwood var faldet i søvn, og forsøgte at vække ham. Noget lukkede dog hans hals. Han var ikke sin egen herre. Havde han måske underskrevet den sorte mands bog?

Dernæst fangede hans abnormale hørelse stemmer fra det fjerne båret af vinden. Over kilometre af bakker og marker og ind i byen, gennem gyder, kom stemmerne, men han genkendte dem uden videre.  Bålet måtte være tændt, og dansen var begyndt. Hvordan kunne han afholde sig fra at gå? Hvad var det, der holdt ham fanget? Matematik, folke-fortælling, huset,  gamle Keziah, Brown Jenkin ... og nu så han, at der var et friskt rottehul i væggen nær hans sofa. Henover besværgelserne og den bedende Joe Mazurewicz kom en anden lyd - en snigende, bestemt skraben i væggene. Han håbede, at det elektriske lys ikke ville gå ud. Da så han det skæggede, lille ansigt med hugtænderne i rottehullet - det forbandede lille ansigt, som han omsider indså bar en chokerende, spottende lighed med den gamle Keziah - og nu hørte han en svag fumlen ved døren.

Det skrigende tusmørkes afgrunde blinkede foran ham, og han følte sig hjælpeløs fanget af den formløse, selvlysende boble-uorden. Foran ham bevægede den lille, kalejdoskopiske, flersidet form sig afsted, og gennem det kværnende tomrum opstod en skærpelse og fremskyndelse af det tonale mønster, som syntes at varsle et usigeligt og uudholdeligt klimaks. Han syntes at vide, hvad der var på vej - den monstrøse bristen af valborgsaftens rytme, hvis kosmisk klangfarve ville blive koncentreret i alle de primale, ultimative rumtids fænomener, der ligger bag denne sfære af masse, og som undertiden bryder frem i viberationer, som svagt gennemtrænger alle lag af enhed, og runger sin hæslig betydning ud over verden i frygtede øjeblikket eller hele perioder.

Men alt dette forsvandt øjeblikkeligt. Han var igen tilbage i det trange, violet-oplyste, spidse rum med det skrå gulv, de lave hylder med gamle bøger, en bænk og et bord, mærkelige objekter og den trekantede afgrund på den ene side. På bordet lå et lille hvidt spædbarn, en dreng, nøgen og bevidstløs - mens den monstrøse, leende, gamle kvinde stod med en skinnende kniv med et besynderlig skaft i sin højre hånd. I sin venstre hånd holdt hun i et håndtag, som var monteret på en besynderligt proportioneret skål dækket af et mærkværdigt design. Hun intonerede nogle kvækkende lyde i et rituelt sprog, som Gilman ikke kunne forstå, men som uden forbehold syntes at være citeret fra Necronomicon.

Da scenen blev klarere, så han den gamle kælling bøje sig fremad og skubbe den tomme skål hen over bordet - og uden at være i stand til at kontrollere sine egne følelser, rakte han langt frem og tog den med begge hænder; han mærkede at den var ganske let. I samme øjeblik kravlede den modbydelige Brown Jenkin op fra randen af den trekantede, sorte afgrund på hans venstre side. Kællingen befalede ham nu at holde skålen i en bestemt position, mens hun løftede den store, groteske kniv over det lille hvide offer; hånden med kniven blev løftet så højt, som hendes hånd kunne nå. Den lodne, lille ting fortsatte halvt leende det ukendte ritual, mens heksen svarede med modbydelige lyde. Gilman følte en gnavende afsky, som farede gennem hans mentale og følelsesmæssige lammelse, og den lyse metalskål rystede i hans hånd. Men den begyndende bevægelse nedad med kniven betød, at fortryllelsen blev brudt, og skålen faldt med en rungende klokke lignende klang, mens hans hænder febrilsk rakte ud for at stoppe den uhyrlige gerning.

På et øjeblik havde han kantet sig op ad det skrå gulv, op til bordets ende. Han vristede kniven fra den gamle kvindes kløer; og sendte den ud over randen af den smalle trekantede afgrund. I det næste øjeblik blev tingene igen vendt om; disse morderiske kløer havde hurtigt låst sig stramt omkring hans hals, mens det rynkede ansigt var snoet i et vanvittigt raseri. Han følte kæden fra det billige krucifiks mod sin hals, og i den overhængende fare spekulerede han på, hvordan synet af korsets tegn ville påvirke den onde skabning. Hendes styrke var overmenneskelig, og da hun fortsatte sin kvælning, greb han svagt ned i sin skjorte og trak let i metal symbolet, fandt kædens lås, brød den og hev korset frem i det fri.

Ved synet af krucifikset syntes heksen at blive slået af panik, og hendes greb blev lempet længe nok til at give Gilman en chance for at bryde helt fri. Han trak de stål-lignende kløer bort fra sin hals, og ville have trukket heksen ud over kanten af afgrunden, hvis ikke hendes kløer havde fået en ny reserve af styrke for atter at lukke sig omkring hans hals. Denne gang besluttede han sig for at svare igen med samme mønt, og han rakte sine egne hænder rakte ud efter heksens hals. Før hun så, hvad han gjorde, havde han snoet kæden fra krucifikset omkring hendes hals, og et øjeblik efter havde han strammet det nok til at afskære hendes luftvej. Under hendes sidste kamp følte han et bid på anklen, og så, at Brown Jenkin var kommet hende til undsætning. Men med et vildt spark sendte han det sygelige, lille væsen ud over kanten af afgrunden, og hørte det klynke et sted dernede.

Om han havde dræbt den gamle kælling eller ej, det vidste han ikke, men han lod hende ligge på gulvet, hvor hun var faldet. Og så, idet han havde vendte sig om, så han på bordet et syn, der næsten brød den sidste tråd af fornuft. Brown Jenkin havde tydeligvis været optaget, mens heksen havde kæmpet imod ham, og hans indsats viste sig nu forgæves. Hvad han havde forhindret kniven i at gøre ved ofrets bryst, det havde den lodne blasfemis gustengule hugtænder gjort ved et håndled - og skålen, som for nylig stod på gulvet, stod nu fuld ved siden af den lille livløse krop.

I sit drømme delirium hørte Gilman nu denne fremmede helveds rytme, en messen fra sabbaten, der kom fra en uendelig afstand, og han vidste, at den sorte mand måtte være der. Forvirrede erindringer blandede sig med matematik, og han troede, at hans underbevidsthed holdt de vinkler og kurver, som kunne hjælpe ham tilbage til en normal verden. Han følte, at han var i fastlåst i det lille forseglede loft over sit eget værelse, men om han nogensinde kunne undslippe gennem det skrå gulv, ja, det tvivlede han stærkt på. Desuden ville en flugt fra et loft af drømme sikkert alene bringe ham til et hus af drømme - en projektion af det faktiske sted, som han søgte? Han blev endnu en gang helt forvirret med hensyn til forholdet mellem drøm og virkelighed.

Passagen gennem afgrundene ville være frygteligt, for Valborgsaftenens rytme ville være vibrerende, og til sidst ville han blive nødt til at høre den hidtil tilslørede kosmiske pulseren, som han i ramme alvor frygtede kunne tage livet af ham. Selv nu kunne han registrere en lav, uhyrlig viberation. Og ved denne tid var det altid mere enkelt at montere og nå andre verdener for den indviede gennem navnløse ritualer. Halvdelen af sabbatten var baseret på denne svage, let overhørte pulseren, som intet jordisk øre kunne udholde i sin fulde, utilslørede, rumlige fylde. Gilman spekulerede på, om han kunne stole på sine instinkter, om de ville tage ham tilbage til den korrekte del af rummet. Hvordan kunne han være sikker på, at han ikke ville lande på den lille, grønne bjergskråning, på terrassen over byen med tentakel-monstrene; eller et helt andet sted, uden for galaksen, eller i en spirals sorte hvirvel af ultimativt kaos, hvor herskeren er den blinde dæmon sultan Azathoth?

Lige inden springet forlod det violette lys ham, det blev udslukt og efterlod ham i totalt mørke. Det måtte betyde at heksen - gamle Keziah - Nahab - var død. Dette var blandet med en fjern chanten fra sabbaten og en klynken fra Brown Jenkin i den trekantede afgrund under ham.  Han troede nu, at han hørte en anden og vildere hvinen fra ukendte dybder. Joe Mazurewicz - bønner vendt mod det Kravlende Kaos,  ændres nu til et uforklarligt triumferende skrig - verdener af sardonisk virkelighed, som ramler, og trækkes mod hvirvler af feberagtig drøm - Iä! Shub-Niggurath! Geden med de Tusinde Unge ...

De fandt Gilman på gulvet i hans besynderligt vinklede gamle værelse længe før daggry, for det frygtelige skrig var blevet hørt af Desrochers, Choynski, Dombrowski og Mazurewicz på én gang - og skriget havde bragt dem til værelset. Det havde ligeledes vækket den trygt sovende Elwood fra en stol. Gilman var i live med åbne, stirrende øjne, men ud over det så syntes han stort set uden bevidsthed. På hans hals var der mærker af morderiske hænder, og på hans venstre ankel var der et rottebid. Hans påklædning var dårlig og forpjusket, og Joes krucifiks manglede. Elwood skælvede, og var bange for blot at tænke på, hvilken form vennens søvngængeri nu havde taget. Mazurewicz syntes at være halvt fortumlet på grund af et "tegn", som han fortalte, at han havde fået som svar på sine bønner. Han korsede sig febrilsk over brystet og klynkende hver gang, an hørte en rotte bag de skrå vægge.

Drømmeren blev placeret på sofaen i Elwoods værelse, og der blev sendt bud efter doktor Malkowski - en lokal praktiserende læge, der ikke ville fortælle andre historien - og han gav Gilman to beroligende injektioner, der fik ham til at slappe af i noget, der mindede om naturlig døsighed. I løbet af dagen genvandt patienten bevidstheden på tidspunkter, og hviskede usammenhængende den seneste drøm til Elwood. Det var en smertefuld proces, som fra sin begyndelse af bragte nye og foruroligende kendsgerninger.

Gilman - hvis ører på det seneste havde besiddet en unormal følsomhed -  var nu fuldstændig døv. Og Malkowski blev igen tilkaldt i hast, og han fortalte Elwood, at begge trommehinder var bristet, som ved virkningen af nogle drabelige, intense lyde, som måtte være ud over al menneskelig udholdenhed. Hvordan sådan en lyd kunne have været hørt i de sidste par timer uden at vække alle i Miskatonic dalen, var mere end den ærlige læge kunne forklare.

De to førte nu samtalen på papir, således at en kommunikation kunne blive opretholdt. De vidste ikke, hvad de skulle mene om hele den kaotisk situation, og besluttede, at det ville være bedre, hvis de troede så lidt som muligt på det hele. De var dog begge enige om, at de skulle forlade det gamle og forbandede hus, så snart det kunne arrangeres. Aftenaviserne talte om en politi razzia i en slugt bag Meadow Hill lige før daggry, hvor der havde været en del støjende og festende mennesker - og den hvide sten, der var genstand for en årelang overtro, blev ligeledes nævnt. Ingen var blevet arresteret, men blandt dem der løb bort derfra, blev en stor neger set. I en anden artikel blev det anført, at der ikke var fundet nogen spor af det forsvundne barn Ladislas Wolejko.

Kronen på rædslen kom samme aften. Elwood ville aldrig glemme det, og blev tvunget til at sygemelde sig fra universitet resten af semesteret på grund af det resulterende nervesammenbrud. Han havde troet, at han havde hørt rotter i skillevæggen hele aftenen, men havde kun tildelt dem lidt opmærksomhed. Længe efter at han og Gilman havde trukket sig tilbage, begyndte den grusomme skrigen. Elwood sprang op, tændte et lys og styrtede over til sin gæst på sofaen. Gæsten udsendte lyde af ganske umenneskelig karakter, som om han blev martret af nogle rædsler, som var uden for enhver kategori. Han vred sig under dynen, og en stor våd plet kunne ses på tæpperne.

Elwood vovede knapt at røre ved ham, men efterhånden aftog skrigene og kroppens vridninger. På dette tidspunkt var Dombrowski, Choynski, Desrochers, Mazurewicz, samt den øverste etages logerende alle trængt sammen omkring døråbningen, og udlejeren havde fået sin kone til endnu engang at telefonere Doctor Malkowaki. Alle skreg i det øjeblik, at et stort rotte-lignende væsen pludselig krøb ud fra tæpperne over Gilman, og dernæst løb hen over gulvet til et friskt, åbent hul i væggen. Lægen ankom og begyndte at trække tæpperne af Walter Gilman og kunne konstatere, at han var død.

Det ville være barbarisk blot at antyde, hvad der havde dræbt Gilman. Der havde praktisk talt været en tunnel gennem hans krop - og noget havde spist hans hjerte. Dombrowski var tydeligvis i en hektisk tilstand, fordi hans forsøg med at forgifte rotterne ikke var lykkedes. Han opgav alle bygningens lejemål, og inden for en uge var han flyttet sammen med alle lejerne til et gråt, men mindre gammelt hus i Walnut Street. Det sværeste for en tid var nu at holde Joe Mazurewicz stille; for den nervøst anlagte mand kunne ikke forholde sig ædru, og der var en konstant klynken og mumlen om spektrale og frygtelige ting.

Joe Mazurewicz havde på den sidste hæslige aften bøjet sig ned for at se på det mørkerøde rottespor, som førte fra Gilmans sofa til hullet i væggen. Der havde han fundet noget uhyrligt mellem gulvtæppet ved sofaen og gulvpanelet, på et sted hvor der var spredt mel på gulvet. Det troede han i hvert fald selv, men ingen af de andre kunne helt blive enige med ham på trods af sporenes ubestridelige form. Sporene på gulvet var bestemt ikke lig de gennemsnitlige aftryk fra en rotte, men Choynski og Desrochers ville ikke indrømme, at sporene var lig aftryk af fire små menneskehænder.

Huset blev aldrig lejet ud igen. Så snart Dombrowski forlod det, begyndte det endelige forfald snart at vise sig; folk undgik det både på grund af dets gamle ry og på grund af den hæslige stank, som kun var blevet værre og værre. Måske havde udlejerens rottegift virket trods alt, for ikke længe efter hans afrejse blev stedet en stærk gene for kvarteret. Sundheds embedsmænd sporede stanken til de lukkede rum over og ved siden af det østlige rum, hvor Gilman havde boet. De blev enige om, at antallet af døde rotter her måtte være ganske enormt. De besluttede sig dog for, at det ikke var deres tid værd at hugge rummet åbent og ryde og desinficere det, selvom det havde stået lukket og forseglet i utallige år. Stanken ville alligevel snart forsvinde, når rotterne var rådnet væk, og lokaliteten var alligevel ikke én, som tilskyndede kræsne standarder. Faktisk var der altid ubekræftede, lokale historier om uforklarlige stænk på trapperne inde i heksehuset, som regel omkring valborgsaften og allehelgensdag. Naboerne havde affundet sig med det i apati - men stanken skabte ikke desto mindre endnu et argument imod stedet. Til sidste blev huset dømt uegnet som bolig af bygnings-inspektøren.

Gilmans drømme og deres ledsagende omstændigheder blev aldrig nærmere afklaret. Elwood, hvis tanker om hele episoden til tider var meget belastet, kom tilbage til universitetet næste efterår og blev uddannet i den følgende sommer. Han fandt, at sladderen om spøgelser i byen var stærkt formindsket, og det er faktisk en kendsgerning, at ingen har set gamle Keziah eller Brown Jenkin efter Gilmans død - der har dog været visse rapporter om en spøgelsesagtig latter i det øde hus. Det er temmelig heldigt, at Elwood ikke var i Arkham i de senere år, da visse hændelser brat fornyede de lokales hvisken om gamle rædsler. Selvfølgelig hørte han om sagen bagefter, og led utallige pinsler i sort og forvirret spekulation; men selv dette kunne ikke være så slemt, som at opleve det tæt på.

I marts 1931 ødelage en storm taget og den store skorsten på det rømmede heksehus, således at et kaos af smuldrende mursten, sværtede, mosbegroede teglsten og rådnende planker og tømmer styrtede ned gennem loftet og brød igennem gulvet nedenunder. Hele loftsetagen blev dækket af nedfaldet ovenfra, men ingen tog sig den ulejlighed at røre ved dette rod - ikke før den uundgåelige nedrivning af hele den faldefærdige struktur blev sat i værk. Dette ultimative skridt kom i den følgende december. Og det var da Gilmans gamle værelse blev ryddet af modvillige, ængstelige håndværkere, at sladderen igen begyndte.

Blandt alt det skrammel, der var styrtet ned gennem det gamle skrå loft, var der flere ting som gjorde, at håndværkerne holdt pause og tilkaldte politiet. Senere tilkaldte politiet så retsmedicineren og flere professorer fra universitetet. Der var knogler - knuste og splintrede, men klart genkendelige som værende fra mennesker - hvis åbenbare, moderne dato stred mystisk mod det faktum, at den lave skrå etage angiveligt var blevet forseglet fra al menneskelig indgang for betydelig længere tid siden. Retsmedicineren besluttede, at nogle af knoglerne tilhørte et lille barn, mens visse andre - fundet blandt stumper og stykker af rådne, brunlige klude - tilhørte en kroget, bøjet kone af en meget høj alder. Omhyggelig gennemgang af stedet betød ligeledes, at små knogler fra rotter blev fundet såvel som knogler fra ældre rotter, der var blevet gennemgnavet af små hugtænder på en måde, som frembragte kontrovers og diskussion.

Andre genstande, der blev fundet, omfattede ødelagte fragmenter af bøger og papirer, sammen med gulligt støv fra endnu ældre bøger og papirer i fuldstændig opløsning. Alt dette, uden undtagelse, syntes at beskæftige sig med sort magi i sine mest avancerede og forfærdelige former; og den åbenbare nyere dato af visse af disse skrifter er et mysterium, som stadig er uløst sammen med mysteriet om  menneskeknoglerne. Et endnu større mysterium er den absolutte homogenitet ved den svært læselige, arkaiske skrift, som findes på en lang række papirer - hvis betingelser og vandmærker antyder forskelle i tid på mindst et hundrede og halvtreds til to hundrede år. Men det største mysterium af alle er de forskellige og aldeles uforklarlige objekter - objekter, hvis former, materialer, håndværk og formål forvirrer alle formodninger . Disse blev fundet spredt i midten af rummet i forskellige tilstande af forfald. En af disse ting - som ophidsede flere af professorerne voldsomt - er en stærkt beskadiget monstrøsitet, der tydeligt ligner det mærkelige billede, som Gilman gav til universitets museum, bortset fra at denne figur er langt større, og at den er skabt med nogle ejendommelige blålige sten i stedet for metal - desuden står figuren på en vinklet piedestal med hieroglyffer, som ikke lader sig dechifrere.

Arkæologer og antropologer forsøger stadig at forklare de bizarre mønstre, som er indskrevet på en knust skål af lys metal, hvis inderside bar ildevarslende brunlige pletter, da den blev fundet. Godtroende folk er mere snakkesalig om det moderne nikkel krucifiks med ødelagt kæde, som ligeledes blev fundet. Det blev identificeret af Joe Mazurewicz, som netop det, han havde givet Gilman for mange år siden. Nogle mener, at dette krucifiks blev slæbt op til det forseglede loft af rotterne, mens andre mener, at det har ligget på gulvet i et hjørne af Gilmans gamle værelse på tidspunktet for sammenstyrtningen. Atter andre, herunder Joe selv, har teorier som er for vilde og fantastiske for den ædru lytter.

Da den skrå væg i Gilmans værelse blev revet ned, blev den engang forseglede trekantede plads mellem dette rum og husets nordvæg blotlagt - rummet viste sig at have et skrækkeligt lag af materialer, som lammede håndværkerne med rædsel. Kort sagt var rummet dækket af knoglerne fra små børn - nogle af disse var ikke særligt gamle, mens andre knoglers alder fortabte sig langt tilbage i en uendelig graduering, så fjernt at knoglerne var begyndt at smuldre bort. På dette dybe knogle lag hvilede en kniv af stor størrelse, tydelig antik og grotesk udsmykket med eksotisk design.

Midt i alle disse rester, klemt inde mellem en falden planke og en klynge af cementerede mursten fra den ødelagte skorsten, var der en genstand, bestemt til at forårsage mere forbløffelse, tilsløret forskrækkelse, og åbenlys overtroisk snak i Arkham end noget andet, der blev opdaget i denne hjemsøgte og forbandede bygning.

Dette objekt var et delvist knust skelet af en enorm rotte, hvis forms abnormalitet stadig er et emne for debat blandt medlemmerne af Miskatonics afdeling for sammenlignende anatomi. Meget lidt om dette skelet er blevet fastlagt, men de håndværkere, der fandt det, hviskede i chokerede toner om det lange, brune hår, som det havde på hovedet.

Knoglerne fra de små poter har gribe egenskaber, siges det, som er mere typiske for en menneskeabe end for en rotte, mens det lille kranium med de gule hugtænder er en ekstrem anormalitet. Kraniet udviser vinkler som fra en monstrøst nedbrudt parodi af en hjerneskal. Håndværkerne slog korsets tegn i forskrækkelse, da de stødte på denne blasfemi, men senere brændte de stearinlys i taknemmelighed i St. Stanislaus Kirke, fordi de følte at den skingre, spøgelsesagtige grinen aldrig skulle høres igen.

