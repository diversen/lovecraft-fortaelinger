# Mørkets Hjemsøger

#### 1935

> (Tilegnet Robert Bloch)
> 
> Jeg har set det mørke univers åbne sig  
>    Hvor de sorte planeter ruller uden mål  
>  Hvor de ruller i deres upåagtet rædsel,  
>    Uden viden eller glans eller navn.  
>                                    - *Nemesis*  

Forsigte efterforskere vil tøve med at betvivle den almindelige opfattelse, at Robert Blake blev slået ihjel af et lyn, eller af et stærkt nerve-chok, som følge af en elektrisk udladning. Det er sandt at vinduet, som han stod ved, ikke var knust, men naturen er i stand til at antage mange besynderlige udtryk. Udtrykket på hans ansigt kan let stamme fra en obskur muskuløs kilde uden sammenhæng med det, han oplevede, mens optegnelserne i hans dagbog, ganske givet, var et resultat af en fantastisk fantasi, ophidset af en lokal overtro samt visse gamle forhold, som han havde afsløret. Med hensyn til de mærkelige forhold i kirken på Federal Hill, så vil den intelligente analytiker ikke være længe om, at tilskrive hovedparten charletanteri, bevidst eller ubevidst; nogle af disse forhold havde ligeledes en direkte tilknytning til Blake.

For trods alt, så var ofret forfatter og maler, som var helt helliget udforskning af myter, drømme, rædseler og overtro, og ivrig i sin søgen efter scener og effekter af en bizar, spektral karakter. Hans tidligere ophold i byen - et besøg hos en gammel, mærkelig mand, som var ligeså dybt hengivet til okkult og forbudt viden som Blake - var endt i død og flammer, og det må have været et morbidt instinkt, som trak ham bort fra hans hjem i Milwaukee. Han må måske have kendt til de gamle historier, selvom dette modsiges i hans dagbog, og hans død kan i sidste ende ligne en fantastisk fortælling, som han selv kunne have skrevet.

Men blandt dem som har undersøgt og korreleret alle disse beviser, er der flere, som klamrer sig til mindre rationelle og besynderlige teorier. De er tilbøjelige til at godtage store del af dagbogens indhold for pålydende, og pege på visse faktiske omstændigheder; som den utvivlsomme ægthed af den gamle kirkes optegnelsers; den verificerede eksistens af den foragtede og uortodokse Starry Wisdoms sekt, som forsvandt i 1877; den nysgerrig journalist Edwin M. Lillibridges faktiske forsvinden i 1893 og - ikke mindst - den monstrøse angst aftegnet i den unge forfatters ansigt, da de fandt ham død. Det var en sådan "teoretiker", bevæget mod fanatiske yderligheder, som kastede en mystisk vinkelt sten og en mærkeligt prydet metalkasse ud i bugten; disse objekter blev fundet i den gamle kirkes spir - det sorte spir uden vinduer, og ikke i tårnet, hvor Blakes dagbog berettede, at objekterne oprindeligt befandt sig. Selvom denne mand blev censureret, både officielt og uofficielt - en velrenommeret læge med smag for folke-fortælling - så hævdede han, at han havde fjernet noget fra jordens overflade, som var for farligt til fortsat at eksistere.

Mellem disse to skoler af fortolkning må læseren selv dømme. Aviserne havde givet håndgribelige detaljer fra en skeptisk synsvinkel, mens de overlod det til andre, at beskrive Robert Blakes version af sagen, sådan som han så den - eller troede, at han så den - eller forestillede sig, at han så den. Men nu, lad os da studere dagbogen nøje, lidenskabsløst, som en fritidsfornøjelse, og lad os opsummere den mørke række af begivenheder ud fra hovedrollens synspunkt.

Den unge Blake vendte tilbage til Providence i vinteren 1934-35, hvor han indrettede sig i den øverste etage af en ærværdig ejendom, som dvælede i en græsklædt gård i College Street - på toppen af den store bakke mod øst nær Brown Universitets campus og bag John Hays marmor-bibliotek. Det var et hyggeligt og fascinerende sted, i en lille landsby-lignende oase af grønt - næsten som i ældre tider, og store venlige katte solede sig ovenpå et udhus. Pladsens georgianske hus havde et monitor-tag, klassiske døre med udskæringer, vinduer med smalle rammer samt alle de andre kendetegn for det tidlige nittende århundreds håndværk. Indenfor var der seks-panels døre, brede gulvbrædder, en kolonial spiral-trappe, hvide kaminer i Adam periodens design og bagerst lå et sæt af værelser, tre trin under husets generelle plan.

Blakes studie-kammer, en stort sydvest vendt rum, med udsyn over gårdens have på den ene side, mens vest-vinduerne - foran hvilke han havde sit skrivebord - vendte bort fra bakkens top, og gav et spetakulært udsyn over den indre by og dens spredte tage og mystiske solnedgange, som flammede længere borte. I den fjerne horisont så han det åbne lands lyderøde skråninger. Omtrent to mil borte rejste sig den uvirkelige bakke Federal Hill, glitrende med tætpakkede tage og tårne, hvis fjerne konturer vaklede svagt og antog fantastiske former, når byens røg hvirvlede op og indhyllede alt. Blake havde en underlig fornemmelse af, at han kiggede på en ukendt, formløs verden, som kunne, eller ikke kunne, forsvinde i en drøm, hvis han nogensinde forsøgte at drage dertil.

Efter at havde sendt bud efter de fleste af sine bøger hjemmefra, købte Blake nogle antikke møbler egnet til hans indretning og slog sig ned for at skrive og male - han boede alene og foretog selv det nødvendige husarbejde. Hans atelier var i et nordligt loftsrum, hvor vinduerne i monitor-taget skabte et behageligt lys. I løbet af denne vinter skrev han fem af sine bedst kendte historier - "Hullet i dybet", "Kryptens Trapper", "Shaggai", "I Pnaths Dal" og "Den Ædende fra Stjernene" - og han udfyldte syv lærreder; studier i uvirkelige, umenneskelige monstre, og dybt fremmede, ikke-jordiske landskaber.

Ved solnedgang sad han ofte ved skrivebordet og stirrede drømmende ud på vestsiden - de mørke tårne ved Memorial Hall, den georgianske domstols klokketårn, de høje tinder nede i midtbyen, og den flimrende spir-kronede høj i det fjerne, hvis ukendte gader og labyrintiske gavle provokerende hans fantasi ganske voldsomt. Fra sine få lokale bekendte erfarede han, at den fjerne skråning var et stort italiensk kvarter, selvom de fleste af husene var rester fra de ældre irske tider. Nu og da benyttede han sin kikkert på denne spektrale, unåelige verden bag den tætte røg. Han udvalgte sig individuelle tage og skorstene, og spekulerede på de bizarre og opsigtsvækkende mysterier, som de måske husede. Selv med optisk hjælp syntes Federal Hill - på en eller anden måde - fulstændig fremmed, halvt fantastisk og forbundet med de uvirkelige, ikke forståelige vidundere i Blakes egne fortællinger og malerier. Følelsen ville vare ved længe efter at bakken var falmet i violet; det lampe- og stjerneoplyste tusmørke; domstols-bygningens projektører og bankens glødende røde lys; alt sammen fik det natten til at bluse grotesk.

Af alle de fjerne objekter på Federal Hill virkede en særlig abnorm og mørk kirke højst fascinerende på Blake. Den trådte særligt selvstændig ud på bestemte tidspunkter af dagen, og ved solnedgang glødede det store tårn og det tilspidsede spir mørkt mod en flammende himmel. Kirken syntes at hvile på et særligt højt terræn: den snavsede facade og den skrå nordside, med voldsomt skrånende tag og de spidsede vinduer løftede sig dristig over virvaret af omkring-liggende tagkonstruktioner og skorstens-toppe. Ejendommelig grum og barsk; den så ud til at være bygget af tunge sten, beskidte og vejrbidte af mindst et århundreds røg og storme. Stilen, som kikkerten kunne fremvise, var en tidlig form for eksperimenterende gotisk genkomst, som var fra tiden før den statelige Upjohn-periode og indeholdt nogle georgianske konturer og proportioner. Kirken var måske rejst omkring 1810 eller 1815. 

Som månederne gik betragtede Blake den uvenlige struktur med en mærkelig stigende interesse. Eftersom de store vinduer aldrig var oplyste, vidste han, at bygningen måtte være tom. Jo længere tid, han stirrede på den, jo mere arbejdede hans fantasi; han begyndte at forestille sig besynderlige ting. Han mente at en svag, entydig aura af sammenstyrtet tomhed svævede over stedet; selv duer og svaler undveg de tilrøgede tagudhæng. Omkring andre tårne og klokkeværk kunne han med kikkerten se store flokke af fugle, men på kirken opholdt de sig aldrig. Det var i det mindste, hvad han troede, og det nedskrev han i sin dagbog. Han påpegede stedet for flere af sine venner, men ingen af dem havde nogensinde været på Federal Hill, og de havde ikke den fjerneste idé om, hvad kirken var - eller havde været. 

I foråret greb en dyb rastløshed Blake. Han var begyndt på sin roman, som han havde planlagt i lang tid - baseret på en formodet overlevende heksekult i Maine - men mærkeligt nok syntes han ikke at være i stand til at gøre fremskridt. Han sad blot og stirrede oftere og oftere ud af det vestvendte vindue, og betragtede den fjerne bakke og det sorte, foruroligende spir, som fuglene undgik. Da spæde blade begyndte at springe fra havens buske blev verden atter fyldt af en ny skønhed, men Blakes rastløshed blev blot forøget. Det var på det tidspunkt, at han krydsede byen og gik op over den fabelagtige skråning og ind i en verden af drømme, forvredet af byens røg. 

Sent i april, lige før valborgsaften, foretog Blake sin første rejse ind i det ukendte. Han travede gennem den indre bys endeløse virvar og gennem de mørke, opløste gader bagved. Herefter kom han endelig til den opstigende allé af fortorve, som var blevet godt slidt af århundrederne; sammensunkne doriske verandaer og gamle ugennemsigtige vinduer i kupler. Han følte, at alt dette førte mod den længe kendte, men utilgængelige, verden bag tågerne af røg. Der var dinglende blå og hvide gadeskilte, som ikke sagde ham noget. Han mærkede besynderlige mørke ansigter i de drivende grupper af mennesker og betragtede udenlandske skilte over besynderligt brune og nedbrudte butikker. Intet sted kunne han se de objekter, som han havde set fra en fjern afstand; og endnu en gang forestillede han sig, at synet af Federal Hill kun var en drøm, som aldrig skulle opleves af et levende menneske.

Nu og da kom han forbi en voldsomt nedslidt kirke-facade eller et smuldrende spir, men ikke den sorte pil, som han søgte. Da han spurgte en butiksindehaver om en stor stenkirke, smilede og rystede manden på hovedet - han svarede ikke, selvom Blake tænkte, at manden talte engelsk. Mens Blake gik højere op ad stigningen, syntes alt at blive mere og mere fremmedartet; forvirrende labyrinter af rugende mørke gader, som for evigt syntes at føre mod syd. Han krydsede to eller tre brede avenuer, og en enkelt gang troede han, at han skimtede det velkendte tårn. Igen spurgte han en købmand om den massive kirke af sten, og denne - det kunne Blake have svoret - bedragede med sin uvidenhed. Den mørke mands ansigt havde et udseende af frygt, som blev forsøgt gemt bort, og Blake så, at han lavede et besynderligt tegn med sin højre hånd. 

Så stod han pludseligt foran et mørkt spir, som rejste sig mod en overskyet himmel, til venstre, hen ovre lag af brune tage, bag sammenfiltrede sydlige stræder. Blake vidste med det samme, hvad han så, og styrtede hen imod det; langs fortorve, som ikke var brolagte. To gange mistede han retningen, men af en eller anden grund turde han ikke at spørge patriarkerne eller husmødrene, som sad udenfor på dørtrin; og heller ikke børnene, som råbte eller legede i de skyggefulde gaders mudder.

Til sidst kunne han se tårnets plads mod sydvest, og en stor bunke af sten rejste sig mørkt for enden af alleen. Han stod på en vindblæst åben plads, malerisk brolagt, med en høj brat mur mod den fjerne ende. Det var enden på hans søgen; for bag det vide jerngelænder på et ukrudts-begroet øvre plateau, som muren opretholdt; her løftede sig en mindre verden op, seks fod over de omgivende stræder. Der stod kirken - en grum, titanisk klods hvis identitet - på trods af Blakes nye perspektiv - var hævet over enhver tvivl. 

Den tomme kirke var i en tilstand af voldsomt forfald. Nogle af de store støttepiller var faldet ud, og nogle af de mindre kunstfærdige sten lå fortabte i blandt ukrudt og upasset græs. De sodede gotiske vinduer var stort set intakte, selvom mange af stenene omkring disse manglede. Blake spekulerede på, hvordan de obskurt farvede vinduer kunne have overlevet så sikkert; han tænkte på drenges vaner verden over. En massiv dør var inakt og tæt lukket, og hele højen var tæt omsluttet af et jern-hegn. Hegnets porten stod foran en opstigende trappegang, og den var aflåst med en massiv hængeløs. Stien fra porten til bygningen var fuldstændig tilgroet. Ødelæggelse og forfald hang tungt over stedet, og ingen fugle var at se på taget; væggene var sorte uden vedbend og uden andre tegn på liv. Blake følte et strejf af svag dysterhed, som han ikke kunne definere. 

Der var meget få mennesker på pladsen, men Blake så en politimand i den nordlige ende og nærmede sig med spørgsmål om kirken. Han lignede en stor sund irer, og det syntes mærkeligt, at han ikke vile meddele mere end korsets tegn og mumle, at folk aldrig talte om den bygning. Da Blake pressede ham lidt, sagde han, at alle de italienske præster advarede imod den; de sværgede på, at en stor ondskab engang havde boet derinde og sat sine spor. Han havde selv hørt mørk hvisken fra sin far, som havde hørt særlige lyde derinde fra; ligeledes florerede utallige rygter om stedet.

Der havde været en forfærdende sekt i de gamle dage - en fredløs sekt, som påkaldte forfærdelige ting fra et ukendt dyb af mørke. Det havde krævet en god præst at uddrive, hvad der var kommet, selvom der havde været dem, som havde sagt, at lys ville kunne gøre det. Hvis fader O’Malley havde været i live, så ville han kunne fortælle mange flere ting. Men nu var der ikke mere at gøre end at lade det ligge og dø hen. Det skadede ingen længere, og dem der ejede det var døde eller forsvundet. De var løbet som rotter efter truende opråb i 77, da folk var begyndt at bekymre sig om, at folk nu og da forsvandt fra nabolaget. En eller anden dag ville byen træde til og overtage stedet, fordi ingen arvninger kunne findes, men der ville ikke komme noget godt ud af, at folk gjorde noget ved det. Det var bedst blot at lade det være, og så lade det falde sammen af sig selv; ingen grund til at røre ved noget, som fortjener at hvile for evigt i mørke.

Efter at betjenten var gået stod Blake og stirrede på den tvært skulende bunke. Det ophidsede ham at vide, at strukturen virkede ligeså skummel på andre, og han spekulerede på, hvilken grad af sandhed, som kunne ligge bag de gamle fortællinger, som officeren havde genfortalt. Sandsynligt var det, at det var legender antændt af stedets onde udseende, og det hele virkede som en legmeliggørelse af en af hans egne historier.

Eftermiddagens sol kom frem fra spredte skyer, men den syntes ikke at være istand til at oplyse det gamle tempel med de plettede, sodede vægge, som rejste sig på det høje plateau. Det var underligt, at forårets grønne farver ikke udviskede de mørke visne vækster i den hævede gård bag jerngitteret. Blake var kommet tættere på det forhøjede areal, og han undersøgte stenmuren og det rustne gitter for mulige huller. Der var en frygtelig tiltrækning ved stedet, som var svær at modstå. Hegnet havde ingen åbning nær trapperne, men rundt om nordsiden manglede nogle tremmer. Han kunne gå op ad trapperne og rundt om muren udenfor jerngitteret, og nå frem til åbningen. Hvis folk frygtede stedet i så voldsom grad, ville han næppe møde nogen indblanding. 

Han var nu oppe på forhøjningen og nær åbningen før nogen bemærkede ham.  Han kiggede ned og han så, at et par mennesker på pladsen gjorde tegnet med højre hånd, som han havde set butiksindehaveren udføre. Flere vinduer blev hurtigt lukket i, og en tyk dame løb ud på gaden og trak sine små børn indenfor; ind i et faldefærdigt, umalet hus. Åbningen i hegnet var meget let at komme igennem, og inden længe befandt Blake sig trædende gennem rådnende og sammenfiltret ukrudt i en forladt gård. Her og der var der en rest af en gravsten, som fortalte ham, at her havde engang været en kirkegård; men det, tænkte han, måtte have været for meget lang tid siden. Alene størrelsen af kirken virkede trykkende på ham, og nu da var han tæt på at vende om, men han samlede sit mod og nærmede sig for at åbne en af de tre døre i facaden. Alle var låst, så han begyndte at kredse omkring det ældgamle bygningsværk; på udkig efter nogle mindre og lettere tilgængelige åbninger. Selv da vidste han ikke, om han virkelig ønskede sig, at indtræde i dette skyggefyldte og forladte tilholdssted; men samtidig så trak stedets fremmedartede atmosfære ham automatisk nærmere.

Et gabende og ubeskyttet kældervindue bagerst på bygningen viste den nødvendige indgang. Blake stirrede ind, og se et klippeagtigt hul med spindelvæv og støv, som blev lyst op af vestsolens glitrende stråler. Knuste genstande, gamle tønder og ødelagte kasser og møbler, i talrige former, mødte øjet, og overalt lå et ligklæde af støv, som opblødte alle skarpe konturer. De rustne stumper af en varmluftsovn forkyndte, at bygningen var blevet benyttet og holdt ved lige indtil omtrent midten af den victorianske æra.

Kun ud fra en svag bevidst handlen kravlede Blake gennem vinduet og lod sig glide ned på et støvfyldt og snavset betongulv. Den hvælvede kælder var et ganske stort rum, uden skillevægge; og i et hjørne, langt til højre, mellem tætte skygger, kunne han se en sort buegang, som tilsyneladende ledte ovenpå. Han følte en mærkelig stemning af noget trykkende ved faktisk at befinde sig i den store spektrale bygning, men holdt det i skak, mens han forsigtigt kiggede sig omkring - han fandt en intakt tønde på gulvet, og rullede den hen over gulvet til det åbne vindue for på forhånd at sørge for sin vej ud. Derefter, mens han samlede sine nerver, krydsede han det vide spindelvævs-inficerede rum, henimod buegangen. Halvkvalt af det tætte støv og indhyldet i edderkoppe-silke nåede han frem og begyndte sin opstigning ad udslidte stentrin, som førte længere ind mørket. Han havde ikke noget lys, men famlede sig forsigtigt frem ved hændernes hjælp. Efter et skarpt sving mærkede han en låst dør foran sig, og efter lidt famlen fandt han dens slå. Døren blev åbnet indad, og bag den kunne han se en svagt oplyst korridor, foret med paneler fyldt af orme-huller.

Han var nu på bygnings grundplan, og Blake begyndte at udforske i et travlt tempo. Alle kirkens indre døre var låst op, og han kunne frit gå fra rum til rum. Det kolssale skib var et spøgelsesagtigt sted med bjerge af støv over skibets båse, en timeglas-formet prædikestol; fra taget vældede utallige tråde af spindelvæv ned mellem galleriets spidse buer og stedets gotiske søjler. Over den dæmpede tomhed spillede et hæsligt blygråt lys, som kom fra en nedadgående eftermiddags sol; strålerne faldt igennem de mærkelige, halvt sorte vinduer.

Malerierne på disse vinduer var så tilsløret af sod, at Blake knap kunne dechifrere, hvad de havde repræsenteret, men ud fra antydningerne brød han sig ikke om det. Designet var stort set konventionelt, og hans viden om obskur symbolik fortalte ham meget om de gamle mønstre. De få helgener, som var afbiledet, havde udtryk, som let kunne kritiseres, mens et af vinduerne alene syntes at fremvise et mørkt rum med spiraler af besynderlig lys spredt over sig. Blake bemærkede, at det korset over alteret ikke var af den almindelige slags, men lignede en oprindelig ankh eller et Crux Ansata fra Egypten.

I et sakristi i kirken bagved alteret fandt Blake et rådnende skrivebord og gulv-til-loft hylder med skimmelbelagte disintegrerende bøger. Her fik han for første gang et egentlig chok af objektiv rædsel, fordi bøgernes titler fortalte ham mange ting. Det fandtes de mørke, forbudte bøger, som de fleste raske mennesker aldrig havde hørt om, eller som de kun havde hørt om i lyssky, frygtsom hvisken; de forbudte og frygtede lagre af tvetydige hemmeligheder og ualmindelige formler, som var løbet ned gennem tiderne fra menneskets ungdom og de tågede, fantastiske tider, som var før. Han havde selv læst mange af dem - en latinsk version af *Necronomicon*, den grusomme *Liber Ivonis*, den berygtede *Cultes des Goules* af Comte d’Erlette og *Unaussprechlichen Kulten* af von Junzt og Ludvig Prinns helvedsagtige *De Vermis Mysteriis*. Men der var andre, som han alene kendte ud fra deres rygte eller overhovedet ikke - *Pnakotic manuskripterne*, *Dzyan bogen* og en smuldrende bog af aldels uidentificerbar karakterer, men med symboler og diagrammer, som var gysende genkendelige for den okkulte elev. I sandhed; de vedvarende lokale rygter havde talt sandt. Dette sted havde engang været hjemsted for ondskab ældre end menneskeheden og dybere end det kendte univers. 

I det ødelagte skrivebord fandtes en gammel bog, indbundet i læder, med optegnelser af kryptografisk natur. Manuskriptet bestod af traditionelle symboler, der anvendes i astronomi, og i antikken blev benyttet i alkymi, astrologi og andre tvivlsomme kunstarter - enheder for solen, månen, planeterne, aspekter og stjernetegn - her samlet i faste sider med tekst, med inddeling og paragrafer, som tydede på, at hvert symbol svarede til et alfabetisk bogstav.

I håbet om at løse kryptogrammet tog Blake denne bog i sin frakke-lomme. Mange af de store bøger på hylderne fascinerede ham usigeligt, og han følte sig fristet til at låne dem på et tidspunkt. Han spekulerede på, hvordan de havde kunnet ligge uforstyrret i så lang tid. Var han den første til at overkomme den knugende, gennemtrængende frygt, som i omtrent tres år havde beskyttet dette øde sted mod besøgende?

Da han nu havde udforsket grundplannet omhyggeligt, pløjede Blake sig igennem støvet foran det spøgelsesagtige kirkeskib til en forhal, hvor han havde set en dør og en trappe, som han formodede ledte op til det sorte tårn og spir - som han var bekendt med fra lang afstand. Opstigningen var en kvælende oplevelse, da støvet lå tungt, mens edderkopperne havde gjort deres værste på den trange plads. Spiral-trappen havde stejle, smalle trin af træ, og nu og da passerede Blake et tåget vindue, hvor han svimlende kunne kigge ud over byen. Selvom han ikke havde set noget reb forneden, så forventede han at finde en klokke eller et spil af klokker i tårnet, hvis høje, smalle vinduer han så ofte havde studeret med sin kikkert. Her blev han skuffet; for da han nåede toppen af trappen, kunne han se, at tårnets kammer var ledigt, og klart helliget helt andre formål. 

Rummet, som var omkring fire gang fire fod, var svagt oplyst af fire høje vinduer, et på hver side, med tætte ydre luft-spjæld, som var i fremskreden forrådnelse. Disse var yderligt blevet udstyret med stramme, uigennemsigtigt skærme over sig; skærmene var ligeledes ved at rådne væk. I centrum af det støvfyldte rum stod en besynderlig sten-søjle, på omtrent fire fod i højden og to i diameter, dækket med bizarre, groft huggede og helt uigenkendelige hieroglyffer. På denne søjle hvilede en metalboks af en særlig asymmetrisk form; det hængslede låg stod åben og indeni lå der, under et tykt lag støv, hvad der lignede et æggeformet eller uregelmæssigt sfærisk objekt, som var omtrent fire tommer bredt. Omkring søjlen, i en grov cirkel, stod syv højryggede gotiske stole, stort set intakte, mens der bag dem, langs mørke panel-vægge, hang syv kolossale billeder i et smuldrende, sort-malet gips-lignende materiale; disse lignede mere end noget andet kryptisk udhuggede kampesten fra Påskeøen. I et hjørne af det spindelvævs-indpakkede rum stod en stige, som var bygget ind i væggen, og som ledte op til en aflukket faldelem; denne måtte føre mod spiret uden vinduer.

Blake voksede sig mere vant til det svage lys, og han bemærkede nu besynderlige reliefer på den åbne boks af gult metal. Han nærmede sig og forsøgte at fjerne støv med hænderne og et lommetørklæde, og opdagede at figurerne var af en monstrøs og aldeles fremmedartet natur; de viste entiteter som, selvom de syntes levende, ikke lignede nogen kendt livsform udviklet på denne planet. Sfæren på omtrent fire tommer viste sig at være en næsten sort, rød-stribet polyeder, en mange-sidet form, med mange uregelmæssige overflader; enten et besynderligt krystal af en art, eller et kunstig objekt udskåret af mineralsk materiale. Det rørte ikke bunden af boksen, men blev holdt ophængt ved hjælp af et metalbånd omkring sit centrum; dette bånd havde syv besynderligt designede udhæng, som strakte sig horisontalt fra boksens inderside, og derigennem understøttede polyederen. Stenen udøvede på Blake den mest alarmerende fascination. Han kunne næsten ikke fjerne øjnene fra den, og da han kiggede på dens glinsende overflade, forestillede han sig næsten, at den var gennemsigtig, med halvt formede verdener inden i. I hans sind flød billeder af fremmede glober med titanske bjerge og uden tegn af liv, og stadig fjernere rum, hvor kun en svag rørelse i total mørke berettede om bevidsthed af nogen art.

Da han kiggede væk, var det for at lægge mærke til en særegen bunke støv i det fjerneste hjørne nær stigen, som førte mod spiret. Hvorfor det fangede hans opmærksomhed kunne han ikke sige, men det var som om konturerne sendte en besked til det underbevidste af hans sind. Han trådte raskt hen imod det, og fjernede det hængende spindelvæv omkring sig, mens han gik nærmere. Han begyndte at ane noget grumt omkring bunken. Hånden og lommetørklædet afslørede snart sandheden. Det var et skelet, og det må have været der i lang tid. Tøjet var nedbrudt, men nogle knapper og fragmenter af stof viste et gråt sæt tøj. Der var andre dele af beviser - sko, nøglebundt, manchetter, en nål med et svundet mønster, en reporters badge med den gamle avis Providence Telegrams navn og en smuldrende tegnebog af læder. Blake undersøgte tegnebogen med interesse, og fandt adskillige regninger af antikveret dato, en celluid reklame-kalender fra 1893 samt nogle kort med navnet "Edwin M. Lillibridge", og et stykke papir dækket med notater forfattet med en kuglepen. 

Dette papir indeholdt noter af en forvirrende karakter, og Blake læste det hele grundigt ved det vestvendte vindue. Den usammenhængende tekst udsagde følgende: 

> "Prof. Enoch Bowen hjem fra Egypten maj 1844 - køber den gamle Free-Will Kirke i juli - hans arkæologiske arbejde & studier i det okkulte velkendt."  
> "Dr. Drowne, 4. Baptist, advarer mod Starry Wisdom i prædiken December 29, 1844."
> "Menigheden 97 ved udgangen af '45."  
> "1846 - 3 forsvinder - første omtale af Skinnende Trapezohedron."  
> "7 forsvinder 1848 - historier om menneske-ofringer begynder."  
> "Undersøgelse 1853 fører ikke til noget - historier om lyde."  
> "O'Malley fortæller om djævle-tilbedelse med boksen fundet i store egyptiske ruiner - siger de fremkalder noget, som ikke kan eksistere i lyset. Flygter ved lidt lys, og forsvinder ved stærkt lys. Derefter skal det fremmanes igen. Fik sandsynligvis dette fra bekendelse af Francis X. Feeney på dødsleje, som havde tilsluttet sig Starry Wisdom i '49. Disse mennesker siger, at den skinnende Trapezohedron viser dem himlen & andre verdener, og at Mørkets Hjemsøger fortæller dem hemmeligheder på den ene eller anden måde."  
> "Historien om Orrin B. Eddy 1857. De kalder det frem ved at stirre på krystallen & har deres eget hemmelige sprog."  
> "200 eller flere i Menig. 1863, eksklusive mændene foran."  
> "Irske drenge angriber kirken i 1869, efter Patrick Regans forsvinden."  
> "Tilsløret artikel i J. Marts 14, '72, men folk taler ikke om det."  
> "6 forsvinder 1876 - hemmelig udvalg tilkalder borgmester Doyle."   
> "Handling lovet Feb. 1877 - kirken lukker i april."  
> "Bande - Federal Hill drengene - truer Dr. - og kirkens mænd i maj."  
> "181 personer forlader byen før udgangen af '77 - ingen navne nævnes."  
> "Spøgelses-historier begynder omkring 1880 - forsøger at fastslå rigtigheden af rapporten om at ingen mennesker har været i kirken siden 1877."  
> "Spørg Lanigan om fotografiet af stedet taget 1851." ...  

Blake glattede papiret ud og placerede det i sin jakke, hvorefter han kiggede på skelettet i støvet. Implikationerne af noterne var indlysende, og der kunne ikke være nogen tvivl om, at denne mand var ankommet til den forladte bygning for 42 år siden i sin søgen efter en nyheds-sensation, som ingen andre havde været modige nok til at forfølge. Måske havde ingen kendt til hans plan - hvem kunne vide det? Men han var aldrig vendt tilbage til sin redaktion. Havde en modig undertrykt angst rejst sig og overrumplet ham og ombragt ham ved et hjerteslag? Blake bøjede sig over de skinnende knogler og noterede sig deres ejendmmelige tilstand. Nogle af dem var end ikke adskilt, mens andre var besynderligt opløste i enderne. Andre var mærkeligt gule med vage antydninger af forkulning. Denne forkulning fortsatte til fragmenter af tøjet. Kraniet var i en ejendommelig forfatning - plettet med gult, og med en forkullet åbning i toppen, som hvis en voldsom syre havde ædt sig igennem. Hvad der var sket med skelettet i fire årtier af tavs ensomhed kunne Blake ikke forestille sig. 

Før han vidste af det, stirrede han igen på stenen, og lod den lokkende indflydelse fremkalde en tåget pragt i hans sind. Han så processioner af hætte- og robeklædte figurer, hvis konturer ikke var menneskelige; de stirrede ud over endeløse ørkener med udskårne, himmel-rækkende monoliter. Han så tårne og mure i uklare dybder under havet, og hvivler af rum, hvor strejf af sort tåge flød foran tynde rystelser af kold lyserød damp. Og bag alt dette anede han et uendeligt dyb af mørke, hvor solide og semi-solide former alene blev erkendt af disse tågede bevægelser, og flydende mønstre af kraft syntes at arrangere orden af kaos; det var som om en nøgle blev rakt frem, en nøgle til løsning af alle paradokser og hemmeligheder og til erkendelse af alle verdener, som vi kender.

Så blev fortryllelsen brudt af en gnavende, ubestemt panisk frygt. Blake følte, at han blev kvalt og vendte sig bort fra stenen; han var bevidst om en formløs fremmed eksistens, tæt på ham, som stirrede på ham med en frygtelig intensitet. Han følte sig sammenviklet med noget - noget, som ikke var i stenen, men som havde kigget ud på ham - noget som ville betragte ham uophørligt med klar erkendelse, men som dog ikke var et fysisk blik. Det var tydeligt, at stedet gik ham på nerverne - sikkert på grund af det grusomme fund. Lyset var aftagende, og siden han ikke havde nogen lyskilde, vidste han, at han snart måtte forlade stedet.

Det var da, i det tiltagende tusmørke, at han troede, at han så et svagt spor af lys i den vanvittigt vinklede sten. Han havde forsøgt at kigge bort, men en obskur tvang trak hans øjne tilbage. Var der en subtil glød af noget radioaktivt omkring tingen? Hvad havde den døde mands noter fortalt om den *Skinnende Trapezohedron*? Hvad, forresten, var den forladte hule af kosmisk ondskab? Hvad var der sket her, og hvad kunne stadig lure i de fugle-afskrækkende skygger? Det virkede som om, at et flygtigt strejf af stærk stank havde rejst sig et sted tæt på, selvom kilden ikke var åbenbar. Blake greb låget af boksen og lukkede det hurtigt til. Låget var let at flytte på de mystiske hængsler, og det lukkede sig helt tæt over den utvivlsomt glødende sten.

På det skarpe klik ved aflukningen syntes en svag lyd af bevægelse at komme fra spirets evige mørke ovenover, lige over faldlemmen. Rotter, uden tvivl - det eneste levende væsen, som havde givet livstegn fra sig i den tid, han havde været på dette forbandede sted. Og, alligevel, lyden af bevægelse havde skræmt ham fra vid og sans, og han var styrtet vildt ned af spiral-trappen, tværs over det uhyggelige skib, ned i den hvælvede kælder, ud midt på den øde plads i det tætte tusmørke, ned gennem Federal Hills myldrende og angst-fremkaldende gyder og stræder, på vej mod mere genkendelige centrale gader, og videre til de hjemmevante sten-belagte fortorve i kollegie-distriktet.

I dagene der fulgte, fortalte Blake ingen om sin ekspedition. I stedet læste han meget i særlige bøger, og undersøgte mange gamle aviser inde i byen, og han arbejdede, som i feber, på læderbindets kryptogram, som han havde fundet i det spindelvævs-indspundne sakristi. Koden, det kunne han hurtigt se, var ikke ligetil og simpel; og efter en lang periode med bestræbelse følte han sig sikker på, at dens sprog ikke kunne være engelsk, latin, græsk, spansk, italiensk eller tysk. Åbenbart skulle han trække viden fra de dybeste brønde af sin mærkelige viden.

Hver aften vendte den gamle impuls med at stirre mod vest tilbage, og han så det sorte spir mellem glimtende tag, som i en fjern, halvt fantastisk verden; det var nu som om, at det havde eksisteret for ham i utallige år. Men det holdt tillige et friskt minde af rædsel op for ham. Han kendte den onde arv, som stedet dækkede over, og med denne viden begyndte hans perception at løbe amok på mange mærkelige og helt nye måder. Forårets fugle var kommet tilbage, og mens han betragtede dem i solnedgangens lys, fantaserede han om, hvordan de undgik det magre og ensomme spir. Når en flok nærmede sig spidsen, overvejede han, hvorledes de ville spredes og gribes af panisk forvirring - og han kunne forestille sig de vilde fuglelyde, som dog aldrig nåede frem over de mellemliggende mil.

Det var i juni, at Blakes dagbog fortalte om hans sejr over kryptogrammet. Teksten var, fandt han, forfattet i det mørke Aklo sprog, som blev anvendt af visse onde sekter i antikken, og som han havde lært igennem tidligere undersøgelser. Dagbogen er mærkeligt tilbageholdende om teksten, som han havde tydet, men han var entydigt imponeret og desorienteret af sine resultater. Der er henvisninger til en Mørkets Hjemsøger, som vækkes ved stirren ind i den skinnende Trapezohedron, og vanvittige gisninger om de sorte bugter af kaos, hvorfra væsenet er kaldet. Det omtales som et væsen, der kender al viden, og det kræver uhyrlige ofre. Nogle af dagbogens sider viser frygt for tingen; han betragtede det som fremmanet og vandrende omkring; men han tilføjer, at gadelygterne danner et bolværk, som ikke kan krydses.

Tidligt i juli suppleres Blakes sider på mærkelig vis af artikler i aviserne. Aviserne skriver på en mere let og afslappet måde, og det er kun dagbogen som tildeler disse bidrag nogen generel opmærksomhed. Det fremgår, at en ny frygt var vokset frem på Federal Hill, da en fremmed havde fundet vej til den frygtede kirke. Italienerne hviskede om uvante bevægelser, bump og skraben i det mørke spir, og opfordrede deres præster til at uddrive en entitet, som jagede dem i deres drømme. Noget, sagde de, vogtede konstant ved en dør for at se, om det var mørkt nok til at vove sig frem. Artikler nævnte den gamle lokale overtro, men fejlede i forsøget på at kaste lys over baggrunden for rædslen. Det var tydeligt, at dagens unge reportere ikke var antikvarere. Når Blake skrev om disse hændelser i sin dagbog, udtrykte han en særlig fortrydelse, og talte om sin pligt til at begrave den Skinnende Trapezohedron og om at drive det bort, som han havde fremmanet ved igen at trænge ind i det hæslige tårn. På samme tid, udviser han en farlig grad af fascination, og indrømmer en morbid længsel - som endog gennemtrænger hans drømme - efter at besøge det forbandede tårn igen, og endnu engang stirre ind i den skinnende stens kosmiske hemmeligheder.

Den 17. juli sker der ifølge dagbogen noget, som kaster skribenten ind i den mørkeste frygt. Det var blot en ny variant af de øvrige halve rygter om den snigende uro på Federal Hill, men for Blake var det i sandhed skræmmende. Nattens tordenvejr havde sat byens belysnings-system ud af drift i en hel time, og i dette mørke interval var italienerne næsten blevet vanvittige af frygt. De, der boede i nærheden af den frygtede kirke, havde svoret, at tingen i spiret havde taget fordel af gadeysets fravær, og den havde bevæget sig ned i selve kirken; væltende og ragende rundt på en hadsk og aldeles rædselsfuld måde. Senere havde den larmet i tårnet, hvor der var lyde af glas, som blev knust. Tingen kunne gå hvor der var mørke, mens lys sendte den på flugt.

Da elektriciteten atter vendte tilbage opstod en chokerende uro i tårnet, for selv et svagt lys, som nu tiklede ind gennem de sod-sværtede vinduer var for meget for tingen. Den rumlede og støjede og forsvandt så op i det mørke spir i tide - fordi en stor dosis af lys ville have sendt den tilbage i dybet, hvorfra den sindssyge fremmede havde fremmanet den. Igennem disse mørke timer havde bedende skarer samlet sig omkring kirken i regnen med tændte stearinlys og lamper, beskyttet af papir og paraplyer - et svagt lys, som skulle redde byen fra mareridtet, som jager i mørke. På et tidspunkt hørte de, som var tættest på kirken, en ydre dør, som raslede fælt.

Men selv dette var ikke det værste. Om aftenen læste han i *Bulletin* hvad journalister havde fundet. Omsider, opvakte overfor den lunefulde nyhedsværdi, som forskrækkelsen udgjorde, havde et par af dem trodset den hektiske skare af italienere og var kravlet ind gennem kirkens kældervindue, efter at de først havde prøvet dørene uden held. De fandt støv derinde og kirkens skib var gennemrodet på en entydig måde, stumper af puder og satin-linned lå spredt vidt omkring. Der var en dårlig lugt overalt, og hid og did fandt de gule pletter samt større områder, som syntes at være forbrændte. Da de åbnede døren til tårnet, og ventede et øjeblik grundet mistanke om skrabe-lyde ovenfra, fandt de en smal spiral-trappe, som var nogenlunde ren.

I selve tårnet herskede der ligeledes en nogenlunde genem-fejet tilstand. De berettede om den heptagonale stensøjle, de væltede gotiske stole og de bizarre malerier; men mærkeligt nok blev skelettet og metalboksen ikke nævnt. Det, der forstyrede Blake mest - ud over de gule pletter og forkulningerne og den dårlige lugt - var den sidste detalje, angående tårnets vinduer, som nu var knuste. To af dem var blevet tildækket på en grov og forhastet måde ved at presse satin-linned og pudefyld ind i rummene mellem de ydre luftspjæld. Flere satin fragmenter og bunker af pudefyld lå spredt over det nyligt fejede gulv; det var som om, at nogen var blevet afbrudt i forsøget på at henlægge tårnet i et absolut mørke. 

Gullige pletter og forkullede tøjstumper blev fundet på stigen, som ledte til spiret uden vinduer, men da reporterne steg op, åbnede faldlemmen og sendte en stråle af lys fra lygten ind i det mørke og mærkeligt fremmede sted, da så de intet - intet ud over mørke, og stykker af forskellige formløse fragmenter nær åbningen. Dommen var naturligvis charlataneri. Nogen havde lavet en spøg med de overtroiske naboer, eller nogle fanatikere havde stræbt efter at styrke en frygt for egen vindings skyld. Eller måske var der nogle af de mere sofistikerede beboere, som havde iscenesat et omfattende svindelnummer overfor omverdenen. Der var et morsomt efterspil, da politiet ville sende en officer ind for at kontrollere reporternes arbejde. Tre mænd fandt måder, hvormed de undgik opgaven, mens en fjerde modvilligt tog imod den, og returnerede meget hurtigt uden at filføje noget til journalisterens optegnelser. 

Fra dette punkt og fremefter viser Blakes dagbog en stigende bølge af snigende rædsel og nervøs ængstelse. Han bebrejder sig selv for ikke at gøre noget, og spekulerer vildt om konsekvenserne af endnu et elektrisk nedbrud. Det er blevet bekræftet, at tre gange - i tordenvejr - ringede han til energi-selskabet og anmodede i hektisk tone om, at desperate forholdsregler skulle tages i brug. Nu og da viser hans optegnelser bekymring over, at journalisterne ikke fandt metalkassen og stenen samt det mærkeligt skæmmede gamle skelet, da de udforskede det skyggefulde tårnværelse. Han antog, at disse ting var blevet fjernet - hvorhen, af hvem eller af hvad - om dette kunne han kun gætte. Men hans værste frygt angik ham selv, og den uhellige forbindelse, som han følte eksisterede mellem hans sind og den lurende rædsel i det fjerne spir - den monstrøse ting i natten, som hans overmod havde kaldt ud af det ultimativt sorte rum. Han syntes at føle en fratagelse af sin vilje, og de, som besøgte ham i denne periode, husker, hvordan han sad åndsfraværende ved sit skrivebord og stirrede ud af vest-vinduet mod det langt-borte spir på højen, bagved byens evigt flydende skorstens-røg. Optegnelserne dvæler monotont på visse frygtelige drømme, hvilket blot styrkede hans fornemmelse af sammenhæng. Der nævnes en nat, hvor han vågner og opdager, at han er fuldt påklædt, udendørs, og automatisk vandrer med College Hill, mod vest. Igen og igen dvæler han ved det faktum, at tingen i spiret ved, hvor han kan findes. 

Ugen efter den 30. juli skal erindres som tidspunktet for Blakes delvise sammenbrud. Han klædte sig ikke på, og bestilte al sin mad via telefon. Besøgende bemærkede snorene nær sengen, og han fortalte, at søvngængeri havde tvunget ham til at binde sig selv ved anklerne hver nat inden sengetid. 

I sin dagbog fortalte han om den hæslige oplevelse, som havde bragt sammenbruddet. Han var gået til ro den 30. juli, og dernæst havde han befundet sig i et næsten fuldstændigt mørkt rum. Alt han kunne se var korte, svage, horisontale striber af blåligt lys, og han kunne lugte en overvældende stærk stank; desuden hørte han et besynderligt tumult af bløde, flygtende lyde over sig. Når han forsøgte at bevæge sig, snublede han over et eller andet, og ved hver lyd kom der et svar ovenfra - som en svag rystelse blandet med lyden af træ strøget mod træ.

På et tidspunkt stødte hans hænder mod en søjle af sten med en tom plads foroven, og senere fandt han ud af, at han knugede trinene på en stige bygget ind i en væg; han famlede med usikre trin opad mod en region af intens stank, hvor en varm, sviende luft slog imod ham. Foran sine øjne kunne han se en kalejdoskopisk udstrækning af fantastiske billeder afspillet, alle opløstes i mellemrum af et andet billede, som forestillede et øde, endeløst dyb af evig nat, hvor der hvirvlede sole og verdener ind i et endnu dybere mørke. Han tænkte på de antikke legender om det Ultimative Kaos, hvis centrum består af den udspredte, blinde idiot-gud Azathoth, Herre over Alle Ting, omgivet af sine horder af tanketomme og amorfe dansere, og lullet af den tynde ensformige piben fra dæmoniske fløjter holdt i navnløse hænder. 

Dernæst en skarp lyd i den ydre verden, som brød gennem hans sløvhed og vækkede ham i en position, som fyldte ham med en usigelig gru. Hvad det var for en lyd, ville han aldrig finde ud af - måske var det et forsinket knald fra fyrværkeri, som blev hørt over hele Federal Hill denne sommer; beboerne hyldede deres forskellige skytshelgener og helgenerne fra landsbyerne i Italien. Under alle omstændigheder, så skreg han højt og faldt febrilsk fra stigen og snublede blindt på et gulv i et kammer næsten uden lys, som han nu opfattede fuldstændigt. 

Han vidste med det samme, hvor han var, og flygtede hensynsløst ned ad den smalle vindeltrappe, snublede og fik blå mærker ved hvert hjørne. Det var et mareridt af en flugt gennem det spindelvævs-indspundne skib, hvis spøgelsesagtige buer rejste sig mod lurende skygger; uden at se sig for væltede han gennem kælderen, dernæst kravlede han ud i en friske luft. Han styrtede som en gal ned ad den spektrale bakke af forvredne gavle, over en grum, tavs by af høje sorte tårne, og snart op ad den stejle, øst-vendte stigning, og pludselig var han tilbage ved sin egen velkendte dør. 

Da han genvandt sin bevidsthed næste dag, fandt han sig selv liggende i sit studie-kammer, fuldt påklædt. Snavs og spindelvæv dækkede ham, og enhver tomme af hans krop syntes øm og forslået. Da han kiggede sig i spejlet, opdagede han, at håret var slemt forbrændt, mens en mærkelig ond stank syntes at hænge ved i hans beklædning. Det var nu nerverne brød sammen. Derefter sad han som regel udmattet i en slåbrok; han gjorde ikke meget andet end at stirre ud af sit vestvendte-vindue, rystede ved tanken om tordenvejr og førte vanvittige optegnelser i sin dagbog. 

Den store storm brød ud lige før midnat den 8. august. Lyn slog gentagne gange ned i alle dele af byen, og to bemærkelsesværdige ildkulger blev rapporteret. Regnen var voldsom, mens den konstante larm fra lynnedslag bragte søvnløshed til tusinder. Blake var fuldstændig hektisk i sin frygt for belysningsanlægget, og forsøgte at ringe til energi-selskabet omkring klokken 1 om natten, selvom det på dette tidspunkt ikke var muligt, da telefon-nettet var blevet afskåret fra tjeneste midlertidigt af hensyn til sikkerheden. Han nedfældede alt i sin dagbog - de store, nervøse og ofte uforståelige hieroglyffer fortæller deres egen historie om voksende vanvid og fortvivlelse - og tydeligt er det, at det er optegnelser nedfældet blindt i mørke. 

Han måtte holde huset aldeles mørkt med det formål at kunne kigge tydeligt ud af vinduerne, og det virker som om, at det meste af tiden blev tilbragt ved skrivebordet, mens han stirrede ængstelig gennem regnen, ud over de funklende mil af lysende tage over midtbyen. Nu og da ville han fumlende skrive en optegnelse i sin dagbog; små usammenhængende fraser som: "Lysene må ikke gå"; "Det ved hvor jeg er"; "Jeg må ødelægge det"; og "Det kalder på mig, men måske vil det ikke skade mig". Sådanne linjer findes spredt over to sider. 

Så forsvandt lyset over hele byen. Det skete 02:12 ifølge energi-selskabet, men Blakes dagbog giver ingen indikation af tidspunktet. Optengelsen siger blot, "Lyset ude - Må Gud hjælpe mig." På Federal Hill var der betragtere, som var ligeså nervøse, og drivvåde grupper af mænd marcherede rundt på pladsen og i gaderne omkring den onde kirke med lys og lamper, elektriske lommelygter, olie-lanterner - alt sammen beskyttet af paraplyer. Mange bar krucifikser og udtalte bønner almindeligt kendt i det sydlige Italien. De velsignede ethvert lys fra lynnedslagene, og lavede kryptiske tegn med deres højre hånd, når en ændring af stormen forårsagede, at glimtene blev mindsket eller helt hørte op. Et voldsomt vindstød blæste de fleste af lysene ud, og scenen blev truende mørk. Der var nogle, som vækkede Spirito Santo Kirkens præst, Pastor Merluzzo, og han skyndte sig til den dystre plads og udtalte enhver stavelse, som han mente kunne være til hjælp. Omkring de besynderlige og urolige lyde i tårnet kunne der ikke længere være nogen tvivl.

Om det der skete 02:35, har vi vidnesbyrd fra en ung intelligent og veluddannet person; William J. Monohan, ansat ved den centrale station, en officer af højeste pålidelighed, som var ankommet for at inspicere menneske-mængden; de otteoghalvfjerds mænd som stod samlet omkring kirkens høje stenmur - og særligt de, som stod vendt mod den synlige øst-vendte facade. Naturligvis kan man ikke bevise noget, som står udenfor naturens orden. Mulige grunde til en sådan begivenhed kan være mange. Ingen kan tale med sikkerhed om de kemiske processer, der opstår i en stor, gammel, dårlig udluftet, og forladt bygning med et heterogent indhold. Metan-dampe - spontan forbrænding - tryk af gasarter efter lang tids forrådnelse - et utal af fænomener kan være ansvarlige for en sådan begivenhed. Og så kan, naturligvis, muligheden for bevidst charlataneri på ingen måde udelukkes. Fænomenet var faktisk ganske enkelt i sig selv, og det tog mindre end tre minutter. Fader Merluzzo, som altid er en præcis mand, kiggede på sit ur gentagne gange. 

Det begyndte med en konkret stigning af de famlende lyde i det sorte tårn. Der havde i nogen tid været en udsondring af en mærkelig, ond stank fra bygningen, og denne stank var nu blevet eftertrykkelig og ulidelig. Træ, som knuses, blev hørt, og et stort tungt objekt faldt ned i gården ved den østlige facade. Tårnet var usynligt nu, da de fleste lys var gået ud, men da objektet nærmede sig jorden, kunne man se, at det var det til-røgede ydre luft-spjæld tilhørende tårnets øst-vindue. 

Umidlbart bagefter vældede en endnu kraftigere uudholdelig stank frem fra de usete højder; en stank som frembragte kvalme hos tilskuerne, og som næsten truede med at kvæle dem. På samme tid hørtes i luften en lyd, som mindede om blafrende vinger, og en pludselig østenvind tog til i styrke, endnu mere voldsom end tidligere; hatte og vind-revne paraplyer fløj gennem luften. Intet definitivt kunne ses i mørket, selvom nogle tilskuere syntes at kunne se et spredt tåget slør af tættere mørke mod den sorte himmel - noget, der som en formløs sky, blev blæst mod øst i en hastighed, som var det en meteor.

Det var alt. Tilskuerne var havt bedøvet af forskrækkelse, ærefrygt og ubehag, og de vidste næppe, hvad de skulle gøre, eller om de kunne gøre noget som helst. Uden at vide, hvad der var sket, kunne de ikke holde op med at vogte; et øjeblik senere sendte de endnu en bøn, da et skarpt lyn efterfulgt af et øredøvende brag splittede den oversvømmede himmel. En halv time senere hørte regnen op, og efter femten minutter blev gadelyset igen tændt, og det bevirkede, at tilskuerne nu vendte hjem.

Den næste dag gav aviserne disse særlige oplevelser mindre omtale end de generelle indtryk af stormen. Det så ud til, at det store lyn og den øredøvende eksplosion, som fulgte i kølvandet på begivenhederne på Federal Hill, var af endnu voldsommere karakter længere mod øst, hvor et lignende uvirkeligt lyn var registreret. Fænomenet havde været mest tydeligt over College Hill, hvor et brag havde vækket de fleste indbyggere og ledt til desorienterede spekulationer. Ud af dem, som var vågne på tidspunktet, så kun ganske få den unormale flamme af lys på toppen af bakken, eller bemærkede det uforklarlige opadgående sus af luft, som næsten havde revet alle blade af træer og buske. Der var enighed om, at dette pludselige og voldsommere lyn måtte være slået ned et eller andet sted i kvarteret, men ingen spor af nedslag kunne findes. En ung mand i Tau Omega fællesskabets hus syntes at han så en grotesk og grumsom sky af røg i luften lige inden nedslaget, men denne observation kunne ikke verificeres. Alle som havde været vidne var dog enige om, at en afskyelig stank var blevet båret af vindstødet - kort tid inden braget; og vidnesbyrd om den afbrændte stank efter nedslaget var ligeledes af generel karakter.

Disse punkter blev diskuteret meget nøje på grund af deres sandsynlige sammenhæng med Robert Blakes død. Studerende i Psi Deltas hus, hvis øverste og bageste vinduer vender mod Blakes studie, bemærkede det utydelige hvide ansigt i det vestvendte vindue om morgenen den 9., og der blev spekuleret på det mærkelige udtryk i ansigtet. Da de så det samme ansigt i den samme position dagen efter følte de bekymring, og ventede på at lys skulle blev tændt i lejligheden. Senere ringede de på, og endelig havde en politimand brudt døren op.

Den stive krop sad bolt oprejst ved skrivebordet ved vinduet, og da de ubudne gæster så de glasagtige, udstående øjne, og udtrykket som bar præg af en skarp, krampagtig forskrækkelse, som havde forvredet ansigtet, vendte de sig bort i kvalmende afsky. Kort tid efter foretog retsmedicineren en undersøgelse, og på trods af det ubrudte vindue blev elektrisk strøm, eller nerve-spændinger i forbindelse med elektrisk udladning, angivet som dødsårsag. Det rædselsvækkende udtryk ignorerede han fuldstændigt. Men han mente, at det ikke var et usandsynligt resultat af et voldsomt elektrisk stød - oplevet af en person med en unormal fantasi og ubalancerede følelser. Han udledte sidstnævnte kendsgerninger af bøgerne, malerierne og manuskripterne fundet i lejligheden, og fra de blindt nedfældede optegnelser i dagbogen på skrivebordet. Blake havde fortsat sine hektiske skriverier til det sidste, og pennen blev fundet krampagtigt fastspændt i hans højre hånd.

Optegnelserne i tiden efter lysets nedbrud var stærkt usammenhængende, og kun delvist læselige. Ud fra disse har visse forskere draget konklusioner, som afviger stærkt fra den officielle forklaring, men sådanne spekulationer har ringe chance for at vinde fodfæste blandt de konservative. De fantasifulde teoretikere er ikke blevet hjulpet af den overtroiske Dr. Dexter, som kastede en mærkelig udseende boks og en besynderligt vinklet sten ud i den dybeste del af Narragansett bugten. Objektet var selvlysende, og det blev fundet i det sorte spir uden vinduer. Overdreven forestilling og neurotisk ubalance fandtes hos Blake, og det blev kun forværret af viden om en ond svunden kult, hvis overraskende bevægelser han havde afsløret - og dette former den dominerende tolkning af disse sidste vanvittige nedfældninger i dagbogen. Dette er optegnelserne - eller de af dem, som vi kan tyde:

> "Lyset stadig ude - må være fem minutter nu. Alt afhænger af lyset. Yaddith lover at det vil bestå! ... Nogen indflydelser slår igennem det ... Regn og torden og vind ... Tingen tager greb om min forstand ... mørket."  
> "Problemer med hukommelsen. Jeg ser ting, jeg aldrig kendte før. Andre verdener og andre galakser ... Mørke ... Lyset synes mørkt og mørket synes som lys ... "  
> "Det kan ikke være den rigtige bakke og kirke, som jeg ser i mørket. Det må være indtryk efterladt af lynenes glimt. Ved himlen, lad italienerne være ude med lys, hvis lynene standser!"  
> "Hvad er jeg bange for? Er det ikke en af Nyarlathoteps former, hvem i det antikke og skyggefulde Khem tog menneskets form? Jeg husker Yuggoth, og længere tilbage Shaggai, og længere tilbage det ultimative tomrum af sorte planeter."  
> "De lange vingede flyvninger gennem tomrummet ... kan ikke krydse universet af lys ... genskabt af tankerne fanget i den Skinnende Trapezohedron ... send det igennem de rædselsfulde afgrunde af stråling."  
> "Mit navn er Blake - Robert Harrison Blake. 620 East Knapp Street, Milwaukee, Wisconsin ... Jeg er på denne planet ... "  
> "Azathoth, hav nåde! - lynene blinker ikke mere - rædsel - Jeg kan se alt med en monstrøs sans, som ikke er synet - lys er mørke og mørke er lys ... disse mennesker på bakken ... vogt ... lys og bønner ... præsterne ... "  
> "Fornemmelse af afstand gået - langt borte er tæt på og tæt er fjernt. Ingen lys - ingen glas - ser spiret - tårnet - vindue - kan høre - Roderick Usher - er gal og bliver gal - tingen rører sig og vælter i tårnet - jeg er det og det er mig - jeg må ud ... må ud og forene kræfterne ... det ved hvor jeg er ..."  
> "Jeg er Robert Blake, men jeg ser tårnet i mørke. Der er en uhyre lugt ... sanser forvandlet ... tårn vindue flækkes og giver efter ... Iä ... ngai ... ygg ..."  
> "Jeg ser det - kommer her - helvedes vind - titan utydelig - sorte vinger - Yog-Sothoth red mig - de tre brændende øjne ..."  

